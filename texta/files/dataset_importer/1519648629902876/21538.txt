                           KOHTUOTSUS
                               EESTI VABARIIGI NIMEL

 Tsiviilasja number                2-12-41980

 Kohus                             Tallinna Ringkonnakohus

 Otsuse tegemise aeg ja koht       10.03.2016, Tallinn

 Kohtukoosseis                     Reet Allikvere, Ande Tänav, Kaupo Paal

 Tsiviilasi                        Nordea Finance Estonia AS hagi RN vastu võla
                                   saamiseks

                                   Harju Maakohtu 10.09.2015 otsus
 Vaidlustatud kohtulahend

 Kaebuse esitaja ja kaebuse liik   RN apellatsioonkaebus

 Tsiviilasja hind                  12 500 eurot
 apellatsioonimenetluses

 Menetlusosalised ja nende         Hageja: Nordea Finance Estonia AS (registrikood
 esindajad                         10237140, asukoht Liivalaia 45/47, 10145 Tallinn),
                                   esindaja Dagne Niit
                                   Kostja: RN (isikukood XXXXXXXXXXX, elukoht
                                   XXX)
 Kohtuistungi toimumise aeg        17.02.2016


RESOLUTSIOON
  1. Harju Maakohtu 10.09.2015 otsus tühistada 352,55 euro väljamõistmise osas ning
     nimetatud osas teha uus otsus, millega jätta hagi 352,55 euro osas rahuldamata.
  2. Hagi rahuldada osaliselt.
  3. Välja mõista RN-lt ((N) ik XXXXXXXXXX) Nordea Finance Estonia AS
     (registrikood 10237140) kasuks võlgnevus 7201,51 eurot ja viivis 2492,65 eurot,
     so kokku 9694,16 eurot (üheksa tuhat kuussada üheksakümmend neli eurot 16
     senti).
  4. Apellatsioonkaebus rahuldada osaliselt.




                                                                                    1
Menetluskulude jaotus
  1. Jätta nii maakohtus kui ka apellatsioonikohtus kantud menetluskulud 77,55%
      ulatuses kostja RN kanda ja 22,45% ulatuses hageja Nordea Finance Estonia AS
      kanda.
  2. Mõista kostjalt RN-lt hageja Nordea Finance Estonia AS-i kasuks välja
      menetluskulud 2540,54 eurot ning viivis menetluskulude summalt VÕS § 113
      lõike 1 teises lauses sätestatud määras alates käesoleva lahendi jõustumisest kuni
      menetluskulude täieliku tasumiseni.
  3. Mõista hagejalt Nordea Finance Estonia AS kostja RN kasuks välja
      menetluskulud 64,88 eurot ning viivis menetluskulude summalt VÕS § 113 lõike
      1 teises lauses sätestatud määras alates käesoleva lahendi jõustumisest kuni
      menetluskulude täieliku tasumiseni.
  4. Tasaarvestada Nordea Finance Estonia AS-i ja RN vastastikused kohtuotsusega
      väljamõistetavad menetluskulud ning tasaarvestuse tagajärjel mõista kostjalt
      RN-lt hageja Nordea Finance Estonia AS-i kasuks välja menetluskulud summas
      2475,66 eurot ning viivis menetluskulude hüvitise tasumisega viivitamise korral
      VÕS § 113 lõike 1 teises lauses sätestatud määras alates kohtuotsuse jõustumisest
      kuni hüvitise täieliku tasumiseni.
  5. Mõista välja RN-lt Eesti Vabariigi kasuks riigituludesse apellatsioonimenetluse
      riigilõiv summas 271,43 eurot. Riigilõiv tuleb tasuda 15 päeva jooksul
      kohtuotsuse jõustumisest vastavalt käesoleva lahendi lisas oleval makseinfol
      toodud rekvisiitidele. Riigilõivu tasumisega viivitamise korral tuleb tasuda viivist
      lahendi jõustumisest alates kuni täitmiseni võlaõigusseaduse § 113 lg 1 teises
      lauses sätestatud määras.
  6. Mõista välja Nordea Finance Estonia AS-ilt Eesti Vabariigi kasuks riigituludesse
      apellatsioonimenetluse riigilõiv summas 78,58 eurot. Riigilõiv tuleb tasuda 15
      päeva jooksul kohtuotsuse jõustumisest vastavalt käesoleva lahendi lisas oleval
      makseinfol toodud rekvisiitidele. Riigilõivu tasumisega viivitamise korral tuleb
      tasuda viivist lahendi jõustumisest alates kuni täitmiseni võlaõigusseaduse § 113
      lg 1 teises lauses sätestatud määras.


Edasikaebamise kord
Otsuse peale võib kassatsiooni korras edasi kaevata, esitades kaebuse vahetult Riigikohtule 30
päeva jooksul otsuse kassaatorile kättetoimetamisest, kuid mitte pärast viie kuu möödumist
otsuse avalikult teatavaks tegemisest. Hagimenetluses Riigikohtus võib menetlusosaline
menetlustoiminguid teha ning avaldusi ja taotlusi esitada üksnes vandeadvokaadi vahendusel.
Menetlusosaline võib ise esitada Riigikohtule menetlusabi saamise taotluse, samuti esitada
teise menetlusosalise kaebuse või muu taotluse kohta seisukohti ja vastuväiteid. Menetlusabi
andmise taotlus ei peata seaduses sätestatud ega kohtu poolt määratud tähtaja kulgemist.
Seaduses sätestatud tähtaja järgimiseks peab menetlusabi taotleja tegema tähtaja kestel ka
menetlustoimingu, mille tegemiseks ta menetlusabi taotleb, eelkõige esitama kaebuse.
Kaebuse põhjendamiseks või riigilõivu tasumiseks või kaebuses esineva sellise puuduse
kõrvaldamiseks, mis on seotud menetlusabi taotlusega, annab kohus mõistliku tähtaja pärast
menetlusabi andmise taotluse lahendamist, kui taotlust ei olnud esitatud põhjendamatult või
tähtaja pikendamise eesmärgil. See ei välista menetlustähtaja ennistamist.

Hagiavalduse asjaolud ja hagejate nõue
18.10.2012 esitas Nordea Finance Estonia AS (hageja) Harju Maakohtule hagi RN (kostja)
vastu võlgnevuse 11 154,44 euro ja lisanduva viivise saamiseks. 19.09.2014 kokkuvõtlikus

                                                                                            2
hagiavalduses (kd II tl 139-145) palus hageja mõista kostjalt hageja kasuks välja võlgnevuse
10007,35 eurot, mis koosneb tasumata lepingumaksetest 5444,99 eurot, müügikahjumist
3121,42 eurot ja müügikulust 1440,94 eurot, samuti viivise 2492,65 eurot. Menetluskulud
palus hageja jätta kostja kanda.

Hagiavalduse kohaselt sõlmisid hageja ja VRT Baltic OÜ (hilisema ärinimega OÜ Khemarak
Pomin, liisinguvõtja/põhivõlgnik) 14.09.2007 liisingulepingu nr 520071312 (liisinguleping),
mille esemeks oli Mitsubishi Lancer Evo IX GSR S26 (vara). Hageja kohustus andma vara
liisinguvõtja kasutusse ja viimane maksma selle eest tasu vastavalt maksegraafikule.
Liisingulepingu lisana sõlmiti Statoili kütusekaardi leping, millega hageja andis liisinguvõtja
kasutusse kütuse krediitkaardi. Samaaegselt sõlmisid hageja ja kostja käenduslepingu, mille
kohaselt vastutab kostja solidaarselt liisinguvõtjaga kõigi liisingulepingust tulenevate
kohustuste täitmise eest. Liisinguvõtja ei täitnud lepingust tulenevaid kohustusi kohaselt ning
jättis tasumata perioodil 03.04.2009-28.10.2009 tasumisele kuuluvad maksed summas
5444,99 eurot. Hageja ütles liisingulepingu 28.10.2009 ennetähtaegselt üles. Kuna kostja ei
tagastanud vara vabatahtlikult, kasutas hageja vara valduse taastamiseks OÜ Credit Expert
abi. Hageja valdus vara suhtes taastati 29.10.2009 ning vara müüdi 21.01.2010 hinnaga 16
719,17 eurot (käibemaksuta). Liisingulepingu ülesütlemise ajal oli vara jääkmaksumus 19
840,59 eurot, seega sai hageja vara müügiga kahju 3121,42 eurot (19 840,59-16 719,17).
Müügiga kaasnes kulu 1440,94 eurot. 11.03.2010 saatis hageja kostjale kui põhivõlgniku
käendajale nõude võlgnevuse tasumiseks. Kostja sai nõudekirja kätte 06.04.2010, kuid ei ole
võimalust nõude kohtuväliseks tasumiseks kasutanud.

Kostja vastuväited
Kostja vaidles hagiavaldusele vastu ning palus jätta hagi rahuldamata ja menetluskulud hageja
kanda. Kostja leidis, et kuna põhivõlgnik on alates 14.01.2012 äriregistrist kustutatud, siis
põhivõlgniku lõppemisega on lõppenud ka põhivõlgniku kohustus, mida kostja on käendanud.
Hageja ei ole nõudnud põhivõlgnikult kohustuse täitmist ega ole võtnud meetmeid
põhivõlgniku suhtes pankrotimenetluse algatamiseks ega registrist kustutatud põhivõlgniku
taastamiseks ja likvideerimismenetluse läbiviimiseks, mistõttu on hageja enda tegevus viinud
olukorrani, et põhivõlgnikult pole võimalik võlga sisse nõuda, mistõttu kostja kannaks
mistahes ulatuses hagi rahuldamisel tema vastu kahju, kuna ta ei saa enam esitada
regressinõuet põhivõlgniku vastu. Põhivõlgniku täitmata kohustuste nõudmine käendajalt
olukorras, kui hageja ei ole midagi ette võtnud põhivõlgniku käest nõuete sissenõudmiseks
ega põhivõlgniku taastamiseks, on vastuolus hea usu põhimõttega. Samuti ei ole hageja
esitanud kostjale kohtueelselt mingeid nõudeid, seega ei ole kostja olnud täitmisega viivituses
ning tal pole olnud võimalust hageja nõuet kohtuväliselt täita. Kuigi kostja tundis aktiivselt
huvi võimalike käenduslepingust tuleneda võivate kohustuste osas, ei väljastanud hageja
kostjale sisulist teavet põhivõlgniku kohustuste täitmise ja/või täitmata jätmise kohta, so.
ühtlasi kostja kui käendaja võimalike kohustuste tekkimise osas. Kuigi põhivõlgnik sattus
hagiavalduse kohaselt oma kohustuste täitmisega viivitusse juba alates 02.01.2008, ütles
hageja liisingulepingu üles alles 28.10.2009 ja võttis vara tagasi oma valdusesse 29.10.2009.
Hagejal ei oleks põhivõlgniku tasumata arvetest tulenevat nõuet saanud tekkida kui hageja
oleks õigeaegselt kasutanud lepingust tulenevat õigust vara tagasinõudmiseks. Ühtlasi on
kostja arvates põhivõlgniku poolt tasumata arvetest tulenev nõue hagi esitamise ajaks täies
ulatuses aegunud. Samuti on lepingu ülesütlemise tasu nõudmine kostja hinnangul vastuolus
hea usu ja mõistlikkuse põhimõttega.

Hageja nõue müügikahju osas on põhjendamatu, kuivõrd nõude aluseks olev lepingupunkt on
ebamõistliku tüüptingimusena tühine, ka ei teavitanud hageja kostjat müügiprotsessi

                                                                                             3
toimumisest ega hinna muutmisest (alandamisest). Puuduvad tõendid, et vara jääkväärtus
oleks erinenud selle turuväärtusest vara tagastamise hetkel. Kuna hageja ja põhivõlgnik on
sõlminud kasutusrendi tüüpi liisingulepingu, siis selle alusel ei saa hageja esitada
müügikuludest ega jääkväärtuse ja realiseerimisväärtuse vahest tulenevaid nõudeid. Vara
müügiga kaasnenud kulutused on ebamõistlikult suured. Arvelt nähtub parkimiskulu alates
01.06.2009, kuid hagiavalduse kohaselt sai hageja vara oma valdusse alles 29.10.2009. Kostja
leidis, et kuna hageja sai pärast lepingu ülesütlemist vara oma valdusse tegelikult juba
01.06.2009, on kõik lepingumaksetest tulenevad nõuded, mis on esitatud peale seda tähtaega,
alusetud ja põhjendamatud. Kuna vara läbisõit suurenes vara hageja valduses olnud aja
jooksul (01.06.2009-29.10.2009) perioodil 6954 km, mis moodustas 13,5% sõiduki
koguläbisõidust selle võõrandamise hetkel, on hageja ise vara turuväärtust vähendanud.
Kostja hinnangul on hageja võõrandanud vara vähemalt 2937 eurot alla turuväärtuse ning
ebaõige käibemaksu lisamisel omandanud ka käibemaksu summa 3343,87 eurot, mis välistab
hageja müügikahju nõude ja muud nõuded. Arusaamatu on müügi vahendustasu nõudmine ja
ebaselge on viivisenõue. Viivisemäär on ebamõistlikult suur. Kostja sõlmitud käendusleping
kehtis kuni 28.09.2012, mistõttu kostja ei vastuta hilisemalt sissenõutavaks muutunud nõuete
eest. Kostja esitas samuti tasaarvestuse korras kahju hüvitamise nõude, mis võrdub
hagiavalduses rahuldatava ja kostjalt hageja kasuks väljamõistetava summaga. Kostja leidis,
et hageja on krediidiasutusena rikkunud vastutustundliku laenamise ja krediteerimise
põhimõtteid. Hageja ei ole tõendanud, et ta oleks kontrollinud ja analüüsinud põhivõlgniku
maksevõimet kogu laenuperioodi jooksul, olulisemaid riske ja laenu tagasimaksmise esmaseid
ja teiseseid allikaid. Eelnevast tulenevalt esitas kostja eraldiseisvalt kohustuse täitmisest
keeldumise vastuväite, keeldudes täitmast lepingust tulenevaid kohustusi ulatuses, milles
nende kostjapoolne sissenõudmine on välistatud hageja enda tegevusetuse tõttu.

Menetluse edasine käik
06.08.2013 otsusega jättis Harju Maakohus hagi rahuldamata ja menetluskulud hageja kanda.

Hageja esitas maakohtu otsuse peale apellatsioonkaebuse, milles palus maakohut otsuse
tühistada ja teha uue otsuse, millega hagi rahuldada ja jätta menetluskulud kostja kanda.

21.01.2014 otsusega tühistas Tallinna Ringkonnakohus maakohtu otsuse ja saatis asja uueks
läbivaatamiseks maakohtule. Ringkonnakohtu otsus jõustus 07.04.2014.

Maakohtu otsus
10.09.2015 otsusega rahuldas Harju Maakohus hagi osaliselt ja mõistis kostjalt hageja kasuks
välja võlgnevuse 7554,06 eurot ja viivise 2492,65 eurot, so kokku 10 046,71 eurot.
Menetluskulud jättis maakohus 80/100 osas kostja kanda ja mõistis kostjalt hageja kasuks
välja menetluskulud 2160 eurot ja viivise menetluskuludelt alates menetluskulusid
kindlaksmäärava kohtulahendi jõustumisest kuni täitmiseni VÕS § 113 lg 1 ettenähtud
määras.

Hageja nõuab kostjalt kui liisinguvõtja käendajalt liisinguvõtja poolt täitmata rahaliste
kohustuste täitmist. Võlaõigusseaduse (VÕS) § 142 lg 1 kohaselt käenduslepinguga kohustub
käendaja kolmanda isiku (põhivõlgnik) võlausaldaja ees vastutama põhivõlgniku kohustuse
täitmise eest. VÕS § 145 lg 1 kohaselt kohustuse rikkumise korral vastutavad põhivõlgnik ja
käendaja võlausaldaja ees solidaarselt, kui käenduslepinguga ei ole ette nähtud, et käendaja
vastutab üksnes juhul, kui võlausaldaja ei saa nõuet põhivõlgniku vastu rahuldada.
Võlausaldaja nõude eeldusteks on seega käenduslepingu kehtivus, käendusega tagatava
võlausaldaja nõude olemasolu ja nn käendusjuhtum ehk eeldused, mille esinemise korral on

                                                                                           4
käendaja käenduslepingu kohaselt kohustatud põhivõlgniku kohustuste täitmiseks. Eeldusel,
et kostjaga sõlmitud käendusleping on kehtiv, on hageja nõude rahuldamise täiendavateks
eeldusteks seega hageja ja liisinguvõtja vahel sõlmitud liisingulepingu kehtivus (VÕS §§-d 2
lg 1, 8 lg 1 ja 2, 361), liisinguvõtja poolt liisingulepingust tulenevate kohustuste täitmata
jätmine, millest tulenevalt oli hagejal õigus liisinguleping erakorraliselt (ennetähtaegselt) üles
öelda (VÕS §§-d 76, 100, 101 lg 1 p 4, 108 lg 1, 196), liisinguvõtja poolt liisingulepingute
ülesütlemisest tulenevate kohustuste täitmata jätmine (VÕS § 367 lg 1-4) ja liisinguvõtja
vastutus oma kohustuste täitmata jätmise eest (VÕS § 101 lg 3, §103).

Kohus ei nõustunud kostja vastuväitega, et põhivõlgniku lõppemisega on lõppenud ka
põhivõlgniku kohustus, mida kostja käendab ning enne nõude esitamist kostja kui käendaja
vastu pidanuks hageja esitama nõude põhivõlgniku vastu või taotlema põhivõlgniku suhtes
pankrotimenetluse algatamist või taotlema registrist kustutatud põhivõlgniku kui juriidilise
isiku taastamist ja tema suhtes likvideerimismenetluse läbiviimist, kindlustamaks sellega
kostja (käendaja) poolt põhivõlgniku kohustuste täitmisel kostjale võimaluse esitada
põhivõlgniku vastu regressinõue. Kohus märkis, et pooled ei ole käenduslepingus (I tl 12-13)
põhivõlgniku kohustuse lõppemises seoses põhivõlgniku lõppemisega (registrist
kustutamisega) kokku leppinud ning sellist alust ei tulene ka õigusnormide sätetest. Samuti ei
ole pooled käenduslepingus kokku leppinud, et enne nõude esitamist kostja (käendaja) vastu
pidanuks võlausaldaja esmalt taotlema nõude rahuldamist põhivõlgniku arvel. VÕS § 145 lg 1
kohaselt vastutavad kohustuse rikkumise korral põhivõlgnik ja käendaja võlausaldaja ees
solidaarselt, kui käenduslepinguga ei ole ette nähtud, et käendaja vastutab üksnes juhul, kui
võlausaldaja ei saa nõuet põhivõlgniku vastu rahuldada. Kostjaga sõlmitud käenduslepingu
punktis 8 leppisid pooled kokku, et käendajal ei ole õigust nõuda, et liisinguandja esitaks
kohustuste täitmise nõude esmalt liisinguvõtjale või mõnele teisele isikule ning et
liisinguandjal on õigus omal äranägemisel otsustada, kas nõue esitatakse liisinguvõtjale või
käendajale või neile koos (I tl 12-13). Kohus leidis, et kuivõrd käendaja vastutust piiravad
tingimused käenduslepingus puuduvad (v.a. käenduse maksimumsumma, käenduslepingu
tähtaeg) ja käendaja vastutab põhivõlgniku kohustuste täitmise eest põhivõlgnikuga
solidaarselt (VÕS § 65 lg 1), on hagejal kui võlausaldajal õigus omal äranägemisel otsustada
(valida), kas ta esitab nõude ainult põhivõlgniku vastu või ainult käendaja vastu või nii
põhivõlgniku kui ka käendaja vastu. Seetõttu ei jaganud kohus kostja arvamust, et nõude
esitamata jätmine põhivõlgniku vastu rikub käendaja õigusi või on vastuolus hea usu
põhimõttega või et võlausaldaja peab omapoolselt tagama, et põhivõlgniku kohustuse täitnud
käendajale jääks võimalus regressinõude esitamiseks põhivõlgniku vastu (VÕS § 152 lg 1).
Samuti ei nõustunud kohus, et käesolevas asjas kohalduksid VÕS § 146 lg 2 ja lg 3 sätted,
kuivõrd põhivõlgnik ei ole pankrotistunud (kustutati registrist seoses majandusaasta aruannete
esitama jätmisega).

Kostja vastuväite osas, et hageja ei ole esitanud kostjale kohtueelselt mingeid nõudeid ega
väljastanud kostjale teavet põhivõlgniku kohta vastavalt tema e-kirjadele (I tl 85-88), leidis
kohus, et kostja vastuväide on formaalne ja omaks sisulist tähendust sellisel juhul kui kostja
oleks tegelikult soovinud osaliseltki täita põhivõlgniku täitmata kohustusi ning vastava teabe
õigeaegne edastamine oleks võimaldanud tal vältida täitmise viivitusest tulenevat vastutuse
suurenemist (põhivõlgnevusele lisanduva viivise võrra). Käesoleval juhul ei ole kostja mitte
mingil moel täitnud põhivõlgniku täitmata kohustusi ega ole avaldanud selleks ka mingit
tahet, mistõttu asjaolul, kas hageja esitas kostja vastu kohtueelselt mingeid nõudeid või ei
esitanud, ei ole tema (käendaja) vastutuse seisukohalt tähtsust. Samas on kohtu hinnangul
hageja tõendanud, et tegelikult on hageja 28.10.2009 liisingulepingu ülesütlemisteade (I tl 42-
43) kui ka 11.03.2010 nõudekiri (I tl 48) nii põhivõlgnikule kui ka kostjale kohtueelselt

                                                                                                5
postiga saadetud ja kätte toimetatud (II tl 156-159, III tl 12-15), samuti on kostjale
kohtueelselt saadetud nii posti ja kui ka e-maili teel Intrum Justitia AS võlateatis (I tl 120,
122), mida kostja asus koheselt vaidlustama (I tl 121), samuti võttis kostjaga ühendust Intrum
Justitia AS jurist, kelle poolt edastatud nõudele kostja samuti vastu vaidles (I tl 123-125).
Samuti on kohtu hinnangul alusetu kostja etteheide, et temale adresseeritud kirjad saadeti
hageja poolt ebaõigele aadressile (põhivõlgniku aadressile Meistri 13 Saue) ja hageja
pidanuks pärast seda kui kostja enam ei olnud põhivõlgniku juhatuse liige, omal initsiatiivil
välja selgitama kostja tegeliku elukoha/aadressi. Asjas pole vaidlust, et kostja oli nii
liisingulepingu kui ka käenduslepingu sõlmimise ajal põhivõlgniku juhatuse liige, mistõttu oli
hagejal alus eeldada, et kostja saab temale adresseeritud posti kätte põhivõlgniku asukohas
XXX. Kohus leidis, et tulenevalt hea usu põhimõttest ja käenduslepingu punktist 7, (mille
kohaselt lepingu alusel edastatavad teated ja nõuded tuleb saata tähitud postiga ...või muul
aadressil, millest üks pool on teisele kirjalikult teatanud - I tl 12) pidanuks kostja pärast seda,
kui ta alates 04.03.2009 enam ei olnud kostja põhivõlgniku juhatuse liige, teatama ise
hagejale oma tegeliku elukoha. Kostja poolt hagejale adresseeritud e-kirjade osas (I tl 85-88)
on kohtu arvates põhjendatud hageja hinnang, et nimetatud kirjades ei ole kostja tundnud huvi
mitte põhivõlgniku poolt kohustuste täitmise kohta, vaid käenduslepingu kehtivuse kohta,
mistõttu kostja ei saa hagejale teha etteheiteid teabe esitamata jätmise kohta vastavalt VÕS §
146 lg 1.

Kostja vastuväite suhtes, et hageja pole tõendanud liisingumaksete arvete esitamist põhi-
võlgnikule (debitoorne võlgnevus 5444,99 eurot vastavalt 03.04-28.10.2009 arvetele tl 139-
145, 147-155) märkis kohus, et hageja ja põhivõlgniku vahel sõlmitud liisingulepingu p 4.5
kohaselt tasub liisinguvõtja kõik lepingumaksed liisinguandja poolt esitatud arvete alusel ja
arve mitteõigeaegne kättesaamine ei vabasta liisinguvõtjat lepingumaksete tähtaegse tasumise
kohustusest. Kohtu hinnangul viimasest tuleneb, et lepingumaksete tasumisel tuli lähtuda
liisingu lepingu lisaks olevast maksegraafikust, mis nägi ette osamaksete korduvat tasumist (I
tl 10-11). Kohus ei nõustunud kostja vastuväitega, et põhivõlgniku poolt tasumata
liisingumaksetest tulenev nõue oli hagi esitamise ajaks aegunud. Riigikohtu lahendist 3-2-1-
54-13 tulenevalt (p 11) tuleb nõude aegumise tuvastamiseks hageja nõue esmalt
kvalifitseerida. Riigikohtu lahendi 3-2-1-40-14 kohaselt (p 26) saavad liisingulepingu
ennetähtaegsel lõpetamisel kõne alla tulla enne lepingu lõppemist sissenõutavaks muutunud
kohustuste täitmise nõue VÕS § 108 lg 1 alusel, lisaks ka lõpetamisega seotud tagasitäitmise
nõuded ja lepingu rikkumisel põhinevad kahju hüvitamise nõuded. Riigikohus on lahendis 3-
2-1-153-14 (p 12) märkinud, et käendaja vastu esitatud nõudele kohaldub tsiviilseadustiku
üldosa seaduse (TsÜS) § 146 lg 1 järgi tehingust tuleneva nõude kolmeaastane aegumis-
tähtaeg. TsÜS § 147 lg 2 kohaselt muutub nõue sissenõutavaks alates ajast, mil õigustatud
isikul on õigus nõuda nõudele vastava kohustuse täitmist. Osamaksetena tagastatava laenu
käendamisest tulenevad kohustused on korduvad kohustused TsÜS § 154 tähenduses, kuid
lepingu ülesütlemisega sissenõutavaks muutunud nõuete korral ei ole enam tegemist
korduvate kohustustega ja aegumis-tähtaeg TsÜS § 147 lg 1 järgi algab nõude sissenõutavaks
muutumisega. Seega tuleb aegumise puhul eristada enne ülesütlemist sissenõutavaks
muutunud osamakseid ja ülesütlemise järel sissenõutavaks muutunud summat. TsÜS § 154
kohaselt on korduvate kohustuste täitmise nõude aegumistähtaeg, olenemata sellest, milline
on nõude õiguslik alus, kolm aastat iga üksiku kohustuse jaoks. Aegumistähtaeg algab selle
kalendriaasta lõppemisest, mil kohustusele vastav nõue muutub sissenõutavaks. Seega ei
saanud maksegraafiku kohaselt 2009.a. ettenähtud maksetähtaegadest ja hageja vastavatest
arvetest tulenevad nõuded olla hagi esitamise ajaks aegunud (aegumistähtaeg algas
31.12.2009, seega nõuded aegusid 2012. aasta lõpuks, hagi esitati 18.10.2012). Seega on


                                                                                                 6
kostja vastuväide nõude aegumisest enne liisingulepingu ülesütlemist puudutava perioodi
(kuni 28.10.2009) osas põhjendamatu.

Kostja vastuväite osas, et hagejal ei oleks põhivõlgniku tasumata arvetest tulenevat nõuet
tekkinud kui hageja oleks põhivõlgniku poolsel võlgnevuse tekkimisel viivitamatult
kasutanud õigust liisingulepingu ja kütusekaardi lepingu ülesütlemiseks, vara
tagasinõudmiseks ja võlgnevuse sissenõudmiseks, leidis kohus, et isegi kui nõustuda, et
hageja viivitas lepingute ülesütlemisega ja vastavate õiguskaitsevahendite rakendamisega
(oleks võinud liisingulepingu varem üles öelda), ei saa seda asjaolu lugeda kostja vastutust
välistavaks asjaoluks vastavalt VÕS § 101 lg 3, kuna hageja poolne viivitus lepingute
ülesütlemiseks ei takistanud ega piiranud põhivõlgnikul oma lepinguliste kohustuste täitmist,
vaid vastupidi andis selleks põhivõlgnikule täiendavalt aega. Kostja vastuväite osas, et hageja
on põhjendamatult esitanud liisingumaksete arveid kuni 05.10.2009, sh nõudnud tasu Statoili
toodete eest, kuigi faktiliselt sai hageja vara valduse tagasi juba 01.06.2009, leidis kohus, et
hageja on tõendanud, et tegelikult anti vara sellel päeval (01.06.2009) OÜ Balti Realiseerimis-
keskusele üle mitte hageja, vaid põhivõlgniku poolt (sõiduki komisjonileping ja sõiduki
üleandmise-vastuvõtu akt III tl 18-20). Seega on kostja vastuväide, et vara tagastati hagejale
juba 01.06.2009, põhjendamatu. Kostja vastuväidete osas seonduvalt hageja 08.10.2009 ja
28.10.2009 arvetega liikluskindlustuse ja lepingu ülesütlemise tasu eest (I tl 15-16) ning
Intrum Justitia AS teenustasu eest (I tl 18, 22-23, III tl 22-26) leidis kohus, et kulutuste
hüvitamisnõue on põhjendatud, kuna liisingulepingu sõlmimisel ja vara omandamisel
liisinguvõtja jaoks on liisinguandjal alus eeldada, et liisinguvõtja täidab oma lepingust
tulenevaid kohustusi korrektselt kuni lepingu tähtaja lõpuni ning juhul kui liisinguvõtja seda
eeldust rikub ja liisinguandja peab ise asuma täitma liisinguvõtjale ettenähtud kohustusi
(liikluskindlustus) või võtma tarvitusele abinõusid liisinguvõtja võlgade sissenõudmiseks,
vara suhtes valduse taastamiseks ja lepingu ülesütlemiseks, tähendab see hageja jaoks
paratamatult täiendavate toimingute tegemist, millega kaasnevad lisakulutused. Käesoleval
juhul on hageja ja põhivõlgnik liisingulepingu üldtingimustes kokku leppinud (p 4.4.), et
liisinguvõtja on kohustatud kandma lepingus ja liisinguandja hinnakirjas sätestatud kulud ning
juhul kui sellised kulud on kandnud liisinguandja, on liisinguvõtja kohustatud need
liisinguandjale hüvitama. Kuivõrd arvetest tulenevad kulud on hageja hinnakirjas ette nähtud
(I tl 126-128), peab võlgnik nende eest tasuma. Kostja väited, et pole teada millal hinnakiri
kehtis ja kas see oli liisingulepingu osaks, samuti et vastav tingimus (p 4.4.) on
tüüptingimusena tühine, on kohtu hinnangul paljasõnalised ja põhjendamatud.

Seonduvalt hageja nõudega müügikahju osas 3121,42 eurot tugineb hageja liisingulepingu
üldtingimuste punktile 6.7, mille kohaselt kui lepingu ülesütlemise korral vara võõrandamisel
saadud hind on väiksem kui lepingu järgse võlgnevuse, põhimaksete (arvestatuna lepingu
tähtaja lõpuni) ja vara jääkmaksumuse summa, kohustub liisinguvõtja liisinguandjale selle
hinnavahe katma. Hagi kohaselt tuleneb müügikahju vara jääkmaksumuse 19840,59 eurot ja
müügihinna 16719,17 eurot (ilma käibemaksuta) vahest (I, lk 45). Tuginedes Riigikohtu
praktikale kostja leiab, et selline üldtingimuste punkt on tüüptingimusena tühine, kuna selles
ei võeta arvesse tagastatud lepingueseme väärtust tagastamise hetkel ning see paneb
tagastatud liisingueseme võõrandamise hinnariski ainuüksi liisinguvõtjale, eriti kui viimane ei
saa mõjutada müügiprotsessi. Riigikohus on lahendis 3-2-1-49-13 märkinud (p 13), et
liisinguvõtja ja käendajate kohustuste suuruse hindamisel tuleb lähtuda liisinguesemete
turuväärtusest tagastamise hetkel, mitte aga sõidukite müügihinnast. Kohus nõustus kostjaga,
et liisingulepingu üldtingimuste punkt 6.7 on ebamõistlikult kahjustav tüüptingimus, mis on
VÕS § 42 lg 3 p 5 ja § 42 lg 1 alusel tühine, kuid vastupidiselt kostjale leidis siiski, et tühise
üldtingimuste p 6.7. asemel on kohaldatavad seaduse sätted, samuti ei ole kasutusrenditüüpi

                                                                                                7
liisingulepingute puhul välistatud liisinguvõtjale liisingukulude hüvitamisnõude esitamine,
kuna liisingulepingu ülesütlemisest tuleneva kulude hüvitamise nõude arvestamisel ei erista
seadus kapitali- ja kasutusrenditüüpi liisingulepinguid. VÕS § 367 lg 1-3 kohaselt peab
liisinguvõtja liisingulepingu ülesütlemise korral hüvitama liisinguandjale kõik kulud, mida
liisinguandja kandis seoses liisinguesemega, eelkõige liisingueseme ostuhinna ja ostuhinna
finantseerimise kulud selles ulatuses, milles need ei ole kaetud juba tasutud liisingu-
maksetega. Nimetatud kulude kindlakstegemisel lähtutakse liisinguvõtja poolt pärast
ülesütlemist tasuda jäänud liisingumaksete summast, millest arvatakse maha lepingust tulenev
intress ja muud summad, mis ei seondu liisingueseme omandamiseks tehtud kulutustega. Kui
liisinguese jääb pärast liisingulepingu ülesütlemist liisinguandja omandisse, tuleb nimetatud
kulutuste hüvitamise nõude suuruse määramisel arvestada liisingueseme väärtust selle
liisinguandjale tagastamise hetkel. Riigikohus on lahendis 3-2-1-40-14 selgitanud (p-d 29,
32), et VÕS § 367 kui liisingulepingu lõpetamisega kaasnevate hüvitisnõuete kohta käiva
erisätte eesmärk on eelkõige hüvitise arvutamist lihtsustada. Lähtudes liisingulepingu kui
krediteerimislepingu olemusest, tuleb liisingulepingu ennetähtaegse ülesütlemise korral
VÕS § 367 lg 1 järgi hüvitada liisinguandjale kui krediteerijale krediteerimiseks tehtud
kulutused (vt ka Riigikohtu lahend nr 3-2-1-29-06, p 24). Sisuliselt tuleb liisinguandjale
tagada liisinguvõtja lepingurikkumisega kaasnenud lepingu erakorralise ülesütlemise korral
hüvitise maksmise kaudu sarnane positsioon sellega, kus ta oleks olnud lepingu täitmise
korral. Selliselt väljendab VÕS § 367 sama mõtet kui kahju hüvitamise eesmärki väljendav
üldsäte VÕS § 127 lg 1. VÕS § 367 lg 3 kohaldamisel tuleb VÕS § 367 lg 2 järgi arvutatud
nõude puhul eristada, kas tegu on kapitalirendi või kasutusrendi tüüpi liisingulepinguga. Kui
kapitalirendilepingu tüüpi liisingulepingu puhul tasub liisinguvõtja lepingu korralise täitmise
puhul liisingumaksete tasumise kaudu liisinguandjale kõik liisingueseme soetamiseks tehtud
kulud (jääkmaksumuse), siis kasutusrendi puhul jääb jääkmaksumus kokkulepitud ulatuses
liisinguandja kanda. Kasutusrendi tüüpi liisingulepingu erakorralisel ülesütlemisel tuleb
VÕS § 367 lg-d 2 ja 3 koostoimes kohaldada VÕS § 367 lg-st 1 lähtudes selliselt, et
liisingueseme jääkväärtus VÕS § 367 lg 3 mõttes arvatakse VÕS § 367 lg 2 järgi arvutatud
nõudest maha üksnes ulatuses, milles see ületab liisingueseme liisinguandjale kuuluvat
jääkmaksumuse osa, st liisingulepingu sõlmimisel kokku lepitud jääkmaksumust.
Liisinguvõtjat kaitseb VÕS § 367 lg 2 aga selle eest, et liisinguandja ei saa temalt nõuda
krediidikulude hüvitist rohkem kui tasumata liisingumaksete ulatuses.

Asjas ei ole vaidlust, et hageja ja põhivõlgniku vaheline liisinguleping vastab
kasutusrendilepingu tüüpi liisingulepingule, mille kohaselt liisinguvõtja poolt tehtud
osamaksed ei kata täielikult liisinguandja poolt vara soetamiseks tehtud kulutusi, vaid kuni
liisinguandjaga kokkulepitud jääkmaksumuseni, milleks käesoleval juhul on 8124,36 eurot (I
tl 7, 11). Kuna liisingulepingu üldtingimuste p 6.7. on tüüptingimusena tühine, ei saa vara
turuväärtuse kindlakstegemisel selle müügihinnast 16719,17 eurot (ilma käibemaksuta)
lähtuda. Asjas läbiviidud sõiduki ekspertiisiga on tuvastatud, et liisingulepingu esemeks oleva
sõiduki Mitsubishi Lancer turuväärtus oli vara tagastamise ajal 23 000 eurot koos
käibemaksuga, seega 19 166, 67 eurot ilma käibemaksuta (III tl 93-112). Kuivõrd kohus
lähtub vara turuväärtuse kindlakstegemisel eksperdi arvamusest, mitte müügitehingust, on
kohtu hinnangul mitteasjakohased kostja väited, et hageja on võõrandanud sõiduki 2937 eurot
alla selle turuhinna ja ebaõige käibemaksu lisamise tagajärjel omandanud ka müügihinna
käibemaksu 3343,84 eurot, samuti et sõiduki täiendavat läbisõitu arvestades pidi selle
turuhind olema veel kuni 15 % kõrgem. Liisingulepingu ülesütlemise ajaks oli põhivõlgnikul
tasumata liisingumakseid 183 228,58 krooni (310 437,22 – 127 118,64) e. 11 710,44 eurot (vt
maksegraafik I tl 10-22). Lahutades vara turuväärtusest (19 166,67 eurot) selle lepingulise
jääkmaksumuse (8124,36 eurot) saame summa 11 042,31 eurot. Lahutades nimetatud summa

                                                                                             8
(11 042,31 eurot tasumata liisingumaksete summast (11 710,44 eurot) saame tulemuseks
668,13 eurot (11 710,44-11 042,31), milline summa luges kohus hageja liisinguvõtja poolt
hüvitavateks kuludeks vastavalt VÕS § 367 lg 1-3.

Kohus ei nõustunud ka kostja vastuväitega, et vara müügiga seotud kulutused 1440,94 eurot
on alusetud ja osaliselt ebamõistlikult suured. VÕS § 367 lg 4 kohaselt liisinguvõtja peab
hüvitama liisinguandjale ülesütlemisest tekkinud lisakulud, v.a. kui ülesütlemise põhjustasid
liisinguandjast tulenevad asjaolud. Lahendis 3-2-1-157-14 on Riigikohus märkinud (p 13), et
lisakuludena saab hüvitada nt liisinguandjal liisingueseme võõrandamise tõttu tekkinud
mõistlikke kulusid, samuti sõiduki mõistlikke puhastamise kulusid, kuid mitte sõiduki
remondikulusid, sest sõiduki remondivajadusega tuleb arvestada sõiduki tagastamisaegse
väärtuse määramisel. Riigikohtu lahendist 3-2-1-112-06 tulenevalt (p 11) on pärast
liisingulepingu ülesütlemist vajalik auto liisinguandjale tagastada ning tagastamisega (valduse
taastamisega) seotud kulud on ülesütlemisest tingitud lisakulud VÕS § 367 lg 4 mõttes.
Eeltoodust tulenevalt leidis kohus, et parkimistasu 361,90 eurot vastavalt Balti
Realiseerimiskeskus OÜ arvele (I tl 46, 130) kujutab endast liisingulepingu ülesütlemisest
tingitud lisakulu, sest vastasel juhul poleks hagejal olnud võimalik sõiduki valdust BRC
Autokeskuselt, pärast seda kui hageja lepingupartner Credit Expert OÜ sai sõiduki asukohast
teadlikuks (II tl 20), tagasi saada (29.10.2009 vara vastuvõtuakt I tl 44). Hageja poolt
vastavalt United Motors AS arvele (I tl 47) tehnilise kontrolli (149,39 eurot), pesu (90,81
eurot) ja müügi vahendustasu (838,84 eurot) eest kokku tasutud 1079,04 euro osas (I tl 131)
leidis kohus, et tegemist on vajalike ja mõistliku suurusega kuludega, samuti ei ole vastupidist
tõendatud. Sõiduki müügi 5% vahendustasu määr on kasutatud sõidukite komisjonimüügi
turul tavapärane vahendustasu (II tl 23-30).

Kostja vastuväite osas, et kuivõrd temaga 28.09.2007 sõlmitud käenduslepingu kehtivuseks
oli alates sõlmimisest 60 kuud, ei ole kostja alates 29.09.2012 esitatud nõuete (viivisenõude ja
menetluskulude nõude) eest vastutav, nõustus kohus hagejaga, et vastuväide on asjakohatu,
kuna VÕS § 153 lg 1 p 3 järgi lõpeb käendus tähtajalise käenduse korral tähtaja
möödumisega, kuid (lg 3) eelduslikult vastutab käendaja edasi enne tähtaja möödumist
tekkinud kohustuse eest. Kuivõrd hageja nõuab viivist täitamata kohustuste eest, mis tekkis
käenduslepingu kehtivuse ajal ning viivist nõutakse kuni kohase täitmiseni, ei ole kostja väide
asjakohane. Menetluskulude hüvitamise kohustus hagi võimaliku rahuldamise korral tuleneb
seevastu tsiviilkohtumenetluse seadustikust, mistõttu ei ole kostja viide käenduslepingu
tähtajalisusele asjakohane. Kostja vastuväite osas, et viivisemäär 0,25% päevas ehk 91,25%
aastas on ebamõistlikult suur ning ületab olulisel määral seaduses sätestatut, samas kui kostja
ei saanud ka mõjutada vastava viivise määra kujunemist ja kokku leppimist, leidis kohus, et
kuivõrd kostja on käenduslepingu sõlmimisega nõustunud vastutama kõigi liisinguvõtja
liisingulepingust tulenevate kohustuste eest, sealhulgas viivise eest nimetatud määras ning
kuivõrd hageja on arvestuslikku viivist olulisel määral vähendanud, ei saa viivisemäära lugeda
ebamõistlikult suureks.

Seoses kostja vastuväitega vastutustundliku laenamise ja krediteerimise põhimõtete
rikkumisest hageja kui krediidiasutuse poolt märkis kohus, et kohtu hinnangul puudub alus
järeldusteks, et hageja oleks rikkunud vastutustundliku laenamise ja krediteerimise
põhimõtteid. Seonduvalt kostja poolt viidatud Eesti Panga presidendi 27.06.2000 määrusega
nr 9 „Krediidiasutuste laenude teenindamine ja ebatõenäoliselt laekuvate nõuete kuludesse
kandmine“ leidis kohus, et see vastutustundliku laenamise põhimõtte suhtes ei kohaldu, kuna
vastav põhimõte ilmus krediidiasutuste seadusesse (KAS) alles 01.01.2007, samuti ei oma
nimetatud määrus ja sellest tulenevad nõuded krediidiasutustele hageja ja kostja vahelises

                                                                                              9
õigussuhtes õiguslikku tähendust. KAS § 83 lg 3 01.01.2007 jõustunud redaktsiooni kohaselt
on krediidiasutus kohustatud laenude andmisel ja jälgimisel järgima krediidiasutuse sisemisi
krediteerimise põhiprintsiipe, häid pangandustavasid ja vastutustundliku laenamise põhimõtet.
Vastutustundliku laenamise põhimõtte rakendamiseks on krediidiasutus kohustatud koguma ja
säilitama andmeid kliendi rahaliste kohustuste suuruse ja maksekohustuste täitmise kohta ning
kasutama neid andmeid kliendi jaoks mõistliku laenukoormuse arvutamiseks. Nähtuvalt
Finantsinspektsiooni juhatuse 01.12.2010 otsusega nr.1.1-7/ 62 ja täiendatud
Finantsinspektsiooni juhatuse 27.02.2013 otsusega nr.1.1-7/21 kehtestatud soovituslikust
juhendist (www.fi.ee) „Vastutustundliku laenamise nõuded“ ei saa vastutustundliku laenamise
nõuete täitmist vajaliku hoolsusega käsitleda positiivse tulemuse garantiina kliendi hilisema
maksevõime suhtes. Laenuandmisel ja -võtmisel on riskid olemuslikud ja teatud ulatuses
vältimatud, mistõttu ka parim ülesnäidatud hoolsus ei pruugi tuua kliendile positiivset
tulemust, samuti kliendi hilisem makseraskustesse sattumine ei kvalifitseeru vaikimisi
krediidiasutuse hooletuseks. Vastutustundliku laenamise nõude täitmisel ei saa
krediidiasutuse tegevust kvalifitseerida konkreetses laenusuhtes vastutustundliku laenamise
nõude rikkumisena, kui see puudutab asjaolusid, mis ei ole krediidiasutuse otsese kontrolli all
ja millega kaasnevad riskid on laenuvõtmisele olemuslikud või mida krediidiasutus ei saanud
ega pidanud ette nägema (nt. kliendi hilisema makseraskuse põhjustab majanduskeskkonna
üldine halvenemine, kliendi töötasu kaotus/vähenemine, kliendi muude tulude vähenemine,
tagatisvara turuväärtuse vähenemine, kliendi poolt hiljem võetud täiendavad finants-
kohustused, kliendi poolt tema tegeliku laenuhuvi ja finantsvõimekuse varjamine jmt).
Krediidiasutusel on vastutustundliku laenamise nõude rakendamisel õigus eeldada, et klient
teab oma laenueesmärki ja finantsolukorda ning et klient esitab krediidiasutusele enda huvi ja
finantsolukorra kohta õiget informatsiooni. Kohus leidis, et hageja poolt esitatud
põhivõlgniku bilansside alusel 2007. aasta kohta võis hageja eeldada, et põhivõlgnik oli
liisingulepingu sõlmimiseks piisavalt krediidivõimeline (III tl 140-144, 157-158). Samuti
kinnitab seda asjaolu, et põhivõlgnik oli võimeline liisingulepingu sõlmimisel koheselt
tasuma 15% vara maksumusest (I tl 10-11).

Kohus leidis, et kostjapoolne tasaarvestus ei ole kehtiv. Riigikohus on lahendis 3-2-1-93-06
märkinud (p 18), et VÕS § 200 lg 4 järgi ei saa tasaarvestada nõuet, millele teine pool saab
esitada vastuväiteid. See tähendab, et on olemas sellised vastuväited, mis välistavad täielikult
või osaliselt nõude maksmapaneku (nt nõue ei kehti või on lõppenud). Hageja ei nõustu
nõudeid tasaarvestama ning leiab, et kõik kostja sellekohased väited tuleb jätta tähelepanuta
(III tl 9). Kohtu hinnangul on hageja vastuväide kostja tasaarvestusavaldusele põhjendatud.
Kuivõrd kostja vastutab solidaarselt põhivõlgnikuga, ei olnud hagejal kohustust esitada nõue
esmalt põhivõlgniku vastu, vaid hageja võis valida, kelle, kas põhivõlgniku või käendaja
vastu nõue esitada. Kohus ei leidnud, et nõude esitamine kostja kui käendaja vastu oleks
vastuolus hea usu põhimõttega. Hagejal ei lasunud nõude esitamisel kostja vastu kohustust
tagada, et sellisel juhul oleks kostjal võimalik esitada regressinõuet põhivõlgniku vastu, kuna
põhivõlgniku suhtes ei ole pankrotimenetlust algatatud. Kohus ei nõustunud, et hageja jättis
kostjat teavitamata põhivõlgniku täitmata kohustustest, sellekohast teabenõuet (VÕS § 146 lg
1) kostja ei ole esitanud. Samuti ei olnud hagejal õiguslikku kohustust öelda peale
põhivõlgniku poolse võlgnevuse tekkimist liisinguleping üles varem kui seda hageja faktiliselt
tegi (28.10.2009). Liisingulepingu erakorraline (ennetähtaegne) ülesütlemine on vastavalt
VÕS § 196 poole õigus, mitte kohustus. Kostja seisukoht, et nõude sissenõudmisega
käendajalt vastu saaks hageja tagastatud vara ja nõutud hüvitise tasumise näol rohkem kui
juhul, mil kasutusrendilepinguid ei oleks ennetähtaegselt lõpetatud, on paljasõnaline ja
põhjendamatu. Samuti on põhjendamatu kostja väide, et liisinguvara oli hagejale tagastatud


                                                                                             10
juba enne liisingulepingu ülesütlemist. Asjas on tõendatud, et 01.06.2009 viis sõiduki BRC
Autokeskuse müügiplatsile põhivõlgnik, mitte hageja.

Eeltoodust tulenevalt asus kohus seisukohale, et hageja põhinõue kostja kui põhivõlgniku
käendaja ja solidaarvõlgniku vastu kuulub rahuldamisele osaliselt, st summas 7554,06 eurot,
sh nõue VÕS § 108 lg 1 alusel põhivõlgniku debitoorse võlgnevuse osas summas 5444,99
eurot, nõue VÕS § 367 lg 1-3 alusel liisingulepingu ülesütlemise korral liisinguandjale
hüvitavate kulude osas summas 668,13 eurot ja nõue VÕS § 367 lg 4 alusel üleütlemisega
seonduvate lisakulude osas summas 1440,94 eurot. VÕS § 113 lg-le 1 viidates märkis kohus,
et kui lepinguga on ette nähtud kõrgem intressimäär kui seadusjärgne viivisemäär, loetakse
viivise määraks lepinguga ettenähtud intressimäär. Hageja nõuab viivist arvestusega 0,25 %
päevas e 91,25 % aastas. Hageja viivisearvestuse kohaselt (II tl 141) on viivis kuni
ülesütlemiseni tasumata lepingumaksetelt (5050,31 eurot ilma intressita ja viiviseta) summas
13623,21 eurot, müügikahjult (3121,42 eurot) 7364,35 eurot ja müügiga kaasnevalt kulult
(1440,94 eurot) summas 3404,22 eurot. Kohtu hinnangul on põhjendatud arvestuslik viivis
18605,89 eurot, sh viivis debitoorselt võlgnevuselt (5444,99 eurot) summas 13623,21 eurot,
viivis liisinguandja kuludelt vastavalt VÕS § 367 lg 1-3 (summas 668,13 eurot) summas
1578,46 eurot (668,13 x 0,9125/365 x 945), viivis lisakuludelt vastavalt VÕS § 367 lg 4
(1140,94 eurot) summas 3404,22 eurot). Kuivõrd hageja on vähendanud sissenõutavat viivist
kuni 2492,65 euroni tuleb nimetatud summa koos põhivõlgnevusega 7554,06 eurot kostjalt
välja mõista.

Menetluskulude jaotuse määramisel tugines kohus TsMS § 163 lg-le 1, leides, et kuna kohus
rahuldab hagi osaliselt, jaotab kohus menetluskulud võrdeliselt hagi rahuldamise ulatusega, st
kohus jätab 80/100 hageja menetluskuludest kostja kanda ja kostja menetluskukud jäävad
tema enda kanda. Kohus määras kindlaks ka menetluskulude rahalise suuruse. Hageja esitas
25.06.2015 menetluskulude nimekirja (III tl 180-182), millest nähtuvalt on hageja
menetluskuludeks 2700 eurot, sh riigilõiv 1000 eurot ja õigusabikulud 1700 eurot. Hageja
kinnitas, et kõik nimekirjas sisalduvad kulud on hageja poolt kantud seoses kohtumenetlusega
tsiviilasjas nr 2-12-41980. Kostja vastuväidete kohaselt hageja menetluskulude nimekirjale ja
menetluskulude kindlaksmääramise avaldusele (IV tl 44-48) ei ole hageja õigusabikulud
põhjendatud.

Kohus, tutvunud menetluse käigus esitatud dokumentidega, leidis, et hageja menetluskulude
nimekirja aluseks olevates arvetes kirjeldatud toimingud ja ajakulu on kooskõlas tsiviilasja
käiguga, keerukuse ja mahuga. Kohtu hinnangul on hageja poolt tasutud riigilõivu 1000 eurot
(500 eurot + 500 eurot I tl 50, II tl 81) hüvitamise nõue põhjendatud. Kostja vastuväited
hageja menetluskulude nimekirjale on kohtu arvates põhjendamatud. Kohus pidas hageja
lepingulise esindaja kulusid põhjendatuks hageja poolt nimetatud ulatuses, st 34 tunni
ulatuses. Riigikohtu senises praktikas on mh põhjendatuks ja vajalikuks peetud tunnitasu
120 eurot koos käibemaksuga (RKTKm 01.10.2013, 3-2-1-92-13), tunnitasu 120 eurot ilma
käibemaksuta (RKTKm 02.10.2013, 3-2-1-93-13) ja tunnitasu 147,49 eurot koos
käibemaksuga (RKTKm 11.02.2015, 3-2-1-115-15, p 14). Eeltoodut arvesse võttes pidas
kohus hageja esindaja tunnitasu määra 50 eurot (ilma käibemaksuta) põhjendatuks. Kuna
hageja ei andnud kinnitust, et ta ei saa kuludelt käibemaksu tagasi arvestada, mõistis kohus
Kui avaldaja ei kinnita, et ta ei saa käibemaksu tagasi arvestada, mõistab kohus hagejale välja
menetluskulud ilma käibemaksuta. Eelneva põhjal määras kohus hageja menetluskulude
rahaliseks suuruseks 2700 eurot, s.o tasutud riigilõivud 1000 eurot + õigusabikulud
1700 eurot (ilma käibemaksuta). Võttes arvesse menetluskulude jaotust võrdeliselt hagi
rahuldamise ulatusega (80/100) mõistis kohus kostjalt hageja kasuks menetluskuluna välja

                                                                                            11
2160 eurot (2700 x 80/100). Kooskõlas hageja taotlusega mõistis kohus välja viivise
menetluskuludelt alates menetluskulusid kindlaksmäärava kohtulahendi jõustumisest kuni
täitmiseni VÕS § 113 lg 1 ettenähtud määras.

Apellatsioonkaebus
12.10.2015 esitatud apellatsioonkaebuses palub kostja tühistada Harju Maakohtu 10.09.2015
otsuse ja teha uue otsuse, millega jätta hagi rahuldamata. Alternatiivselt palub kostja
hagiavalduse rahuldamisel mistahes ulatuses rahuldada kostja avaldus nõuete
tasaarvestamiseks ning tasaarvestada hageja liisingulepingust nr 520071372 ja
tarbijakäenduslepingust nr 520071312 tulenevad nõuded kostja liisingulepingust nr
520071372, tarbijakäenduslepingust nr 520071312 ja seadusest tulenevate kahju hüvitamise
nõuetega kattuvas ulatuses. Menetluskulud palub kostja jätta hageja kanda.

Maakohus on ebaõigesti tuvastanud faktilised asjaolud, mille üle pooltel vaidlus puudus ja
millised asjaolud on maakohus lugenud vastuolus asjas esitatud väidete-, taotluste ja
tõenditega üllatuslikult tuvastatuks. Kohus on ebaõigesti tuvastanud ja alusetult rahuldanud
põhinõuded. Kostja on algusest peale juhtinud kohtu tähelepanu, et kostja arvestuste kohaselt
moodustab hageja poolt perioodil 03.04.2009-28.10.2009 esitatud arvete summa 6208,61
eurot, millest 17 948,07 krooni ehk 1147,09 eurot moodustab juba iseenesest viivis
varasemalt tekkinud põhivõlgnevustelt, millest hageja loobus 19.09.2014 hagiavalduse
terviktekstis. Eeltoodust tulenevalt pidi hageja lepingujärgsete nõuete summaks kujunema
(6208,61-1147,09) 5061,52 eurot, mitte 5444,99 eurot nagu hageja on märkinud ja maakohus
on lugenud asjaoluks, mille üle pooltel justkui puudus vaidlus. Samas sisaldab ka see nõue
liisingulepingu väliseid nõudeid kokku summas 472,58 eurot, mida ei saa käsitleda lepingu
järgsete maksetena ja mis on aegunud, samuti nõudeid, millised põhinevad tühistel
tüüptingimustel. Seega on hagi rahuldatud juba lepingujärgsete tasumata maksete osas
vähemalt 383,47 euro ulatuses alusetult. Lisaks on kostja jätkuvalt seisukohal et hageja
kütusekaardi kasutamisest tulenev nõue peaks olema välistatud VÕS § 6 ja § 101 lg 3 alusel.
Kostja hinnangul ei ole vaidlust, et erinevalt maakohtu poolt tuvastatust oli hageja
tegelikkuses teadlik sellest, et lepingu ese asus alates 01.06.2009 BRC müügiplatsil (vt. kostja
07.12.2012 hagiavalduse vastuse lisa nr. 2, kostja 02.06.2009 e-kiri), mistõttu ei saanud
vastava kaardi ja nõude tekkimine olla seotud lepingu eseme kasutamisega ning hageja pidi
ka sellest igal juhul teadlik olema. Vaatamata eeltoodule ei võtnud hageja mitte midagi ette
selleks, et lõpetada vastava kaardi kasutamine ning vältida kahju tekkimist/suurenemist.
Lisaks on hageja kütusekaardi kasutamisest tulenev nõue välistatud ka VÕS § 127 lg 3 järgi,
kuna kostja liisingulepingu järgse käendajana ei saanud mõistlikult ette näha, et
liisingulepingu lisana sõlmitud kütusekaardilepingut kasutatakse liisingulepinguga
mitteseotud sõidukite tankimiseks, pesuks jms. Sellisel juhul peaks kostja vastutama ka
liisingulepingu ja selle lisades sätestatud kohustustega mitteseotud kohustuste eest. Eeltoodust
tulenevalt moodustavad hageja perioodil 03.04.2009-28.10.2009 esitatud tasumata
liisingulepingujärgsed nõuded (5061,52-472,58 -811,81) 3777,13 eurot (sh. osa- ja
intressimaksed), mitte 5444,99 eurot nagu maakohus on rahuldanud. Maakohus ei ole hageja
nõudeid sisuliselt analüüsinudki ega tuvastanud, milliste nõuetega on tegemist. Samas
sisaldab ka 3777,13 euro suurune nõue arvet nr. 10915590 summas 383,47 eurot
maksetähtajaga 04.11.2009, milline on esitatud selgitusega “Lepingu ülesütlemise tasu”.
Kostja on jätkuvalt seisukohal, et hageja seadusest ja lepingust tuleneva kujundusõiguse
teostamine ei ole teenus, mida põhivõlgnikule või kostjale osutatakse ning vastava toimingu
eest põhivõlgnikult ja/või kostjalt tasu nõudmine on muu hulgas vastuolus hea usu ja
mõistlikkuse põhimõtetega.


                                                                                             12
Maakohus on kohaldanud VÕS § 367 lg-d 1-3 vastuolus Riigikohtu poolt asjades nr 3-2-1-49-
13 ja 3-2-1-40-14 väljendatud juhiste ja seisukohtadega, mis on viinud mitte ainult hageja
müügikahju nõude summas 668,13 eurot alusetu rahuldamiseni vaid ka kostja
tasaarvestusavalduse õigusvastase ja alusetu rahuldamata jätmiseni summas 3723,45 eurot.
Hageja VÕS § 367 tuleneva hüvitisnõude arvutamisel on arvesse võetud ka intress ja
käibemaks kogu lepingu perioodi kohta, mis on seaduse ja Riigikohtu praktika kohaselt
otsesõnu keelatud, st ei kuulu hüvitatavate nõuete hulka. Samuti on kostja seisukohal, et
hageja müügikulutuste nõue summas 1440,94 eurot on vastuolus VÕS § 367 lg-ga 4 ja
kasutusrendilepingute olemusega, kuivõrd kostjalt on välja mõistetud kulutused sõiduki
realiseerimisele, mida hageja pidanuks kandma liisingulepingu korrapärasel lõppemisel, st
kokkuvõttes on hüvitatud kulud, mis ei seondu liisingulepingu erakorralise ülesütlemisega
(sest kasutusrendi tüüpi liisingulepingu korral on tegemist vara kasutada andmisega tasu eest,
mitte selle omandamise finantseerimisega). Lisaks on kostja hinnangul liisingueseme
võõrandamisega seotud kulude nõue summas 1440,94 eurot tõendamata ja põhjendamata.
Maakohtu poolt 11.09.2014 edastatud kirja p-s B (lk 4) on kohus märkinud: „Kohus leiab, et
kontrollitav ei ole müügiga seotud kulude kujunemine ja nende suurus“. Pärast maakohtu
11.09.2014 kirja ei ole hageja esitanud ühtegi täiendavat tõendit, millest nähtuks tekkinud
kulude mõistlikkus, põhjendatus ega kandmine. Ometigi nähtub maakohtu otsuse p-st 22
üllatuslikult, et kohus on pidanud vajalikuks ja mõistlikuks hageja müügikulude nõuet täies
ulatuses. Otsusest ei nähtu, milliste asjas esitatud tõendite pinnalt on maakohus vastuolus
enda poolt eelnevalt avaldatuga jõudnud järelduseni, et hageja müügikulude nõue on ikkagi
mõistlik ja põhjendatud, samuti milliste avalikult kättesaadavate või asjas esitatud tõendite
pinnalt on jõutud tõdemuseni, et 5% vahendustasu määr on turul tavapärane.

Maakohus on vääralt hinnanud asjas esitatud tõendeid, samuti jätnud põhjendamatult arvesse
võtmata asjas esitatud tõendeid, mille pinnalt on tehtud ebaõiged järeldused. Sõiduki
turuväärtuse määramisel ei ole maakohus arvestanud ega põhjendanud, miks ei tuleks arvesse
võtta asjaolu, et seisuga 01.06.2009, millal sõiduk viidi BRC müügiplatsile, oli sõiduki
läbisõit 44 450 km, st. 6 954 km vähem kui seisuga 29.10.2009 (51 404km) ja hageja enda
poolt kahel korral esitatud www.auto24.ee müügiportaali kuulutuste ajaloo väljatrükke,
millest nähtuvalt oli vaidlusaluse sõiduki keskmine küsitav hind 26 306,00 eurot või ka 25
255,67 eurot. Maakohus on vastuolus asjas esitatud kostja väidete ja esitatud tõenditega
lugenud mitte vaidluse all olevaks asjaolu, et põhivõlgnik (mitte hageja) sõlmis 01.06.2009
OÜ-ga Balti Realiseerimiskeskus sõiduki komisjonilepingu ja sõiduki üleandmise-
vastuvõtmise akti, mis mõjutab liisingueseme tegeliku valduse saamise tuvastamist ja
liisinguarvete põhjendatust ja ühtlasi kostja vastuväiteid, mis tuginevad kohustusest täitmisest
keeldumisele. Samuti on kohus vastuolus asjas esitatud tõenditega lugenud vaidluse all
mitteolevaks, et 11.03.2010 väljastas hageja põhivõlgnikule ja kostjale liisingulepingu
ülesütlemisest tuleneva nõude, mille kostja sai kätte 06.04.2010. Kostja märgib, et keeldub
jätkuvalt hageja poolsete liisingulepingust nr. 520071312 tulenevate ja perioodil 01.06.2009-
28.10.2009 tekkinud liisinguvõtja kohustuste summas 4074,99 eurot täitmisest seni, kuni
hageja ei ole täitnud endapoolset samast liisingulepingust tulenevat vastastikust kohustust –
võimaldanud liisinguvõtjal liisingueseme kasutamist vastavalt liisingulepingule.

Mitmete asjas tähtsust omavate ja poolte poolt esile toodud faktiväidete ja asjaolude osas ei
ole maakohus üldse seisukohti võtnud ega selle tegemata jätmist põhjendanud, mistõttu
esinevad otsuses ka olulised põhjendamisvead TsMS § 442 lg 8 tähenduses. Maakohus on
vaatamata kostja sellekohastele väidetele jätnud täielikult hindamata hageja nõuete aluseks
olevad lepingu tüüptingimused, millistele vastavad tingimused Riigikohtu praktika kohaselt
loetud ebamõistlikult kahjustavaks ja seega tühiseks – selliselt on maakohus rahuldanud

                                                                                             13
hageja hinnakirjast tulenevad inkassotasud kokku summas 352,55 eurot, millega on eiratud
Riigikohtu poolt tsiviilasjas nr 3-2-1-120-08 väljendatud seisukohti VÕS § 35 ja § 42 lg 3 p 5
kohaldamisel.

Samuti leiab kostja, et hageja viivisenõue on rahuldatud vastuolus kehtiva õiguse ja
Riigikohtu sellekohaste juhistega – maakohus on rahuldanud vastustaja viivisnõude summas
1147,09 eurot, millisest hageja oli juba loobunud 18.10.2012 hagiavalduses. Viivisnõude
rahuldamisel on maakohus jätnud täielikult tähelepanuta ja käsitlemata kõik kostja
vastuväited hageja täiendavale viivisnõudele ning taotlused selle nõude läbivaatamata
jätmiseks ja/või rahuldamata jätmiseks, mis on oluline põhjendamisviga TsMS § 442 lg 8
mõttes. Ülejäänud viivisnõue summas 1345,56 eurot põhineb tühisel tüüptingimusel ning selle
rahuldamise aluseks olevad maakohtu põhjendused on vastuolus tüüptingimuste regulatsiooni
mõtte ja Riigikohtu sellekohase praktikaga tervikuna. Lisaks on maakohus viivisnõude
rahuldamisel jätnud arvesse võtmata nõude eelduseks olevad ja asjas esitatud tõendid ning
lugenud tõendatuks asjaolud, mida ei saanuks objektiivselt lugeda tõendatuks.

Maakohus on vastuolus kehtinud ja kehtivate finantsturu toimimise regulatsioonidega leidnud,
et hagejale ei kohaldunud liisingulepingu sõlmimise hetkel (14.09.2007) vastutustundliku
laenamise regulatsioon. Ka maakohtu põhjendused selles osas on objektiivselt vastuolulised ja
vasturääkivad. Eelnimetatud rikkumise tagajärjel on kohus jätnud põhjendamatult
kohaldamata VÕS § 101 lg 3, st. ei ole piiranud hageja kohustuste täitmise nõuet, olukorras,
kus hageja nõue on tekkinud hea usu põhimõtte rikkumise tagajärjel. Ka on maakohus TsÜS §
147 lg 1 põhjendamatu kohaldamata jätmise ja samas TsÜS § 154 ebaõige kohaldamise tõttu
jätnud põhjendamatult kohaldamata aegumise hageja poolt perioodil 03.04.2009-28.10.2009
esitatud arvete alusel tekkinud nõuete osas kokku vähemalt summas 472,58 eurot. Tegemist ei
ole korduvatele kohustustele suunatud nõuetega. Kostja esitab jätkuvalt aegumise vastuväite
hageja nõuetele, millised ei ole suunatud korduvate kohustuste täitmisele, sh arvest nr
10913183 tulenevale nõudele summas 120,03 eurot ja Intrum Justitia AS-i tasudele summas
352,55 eurot.

Kostja arvates on ebaõiglane menetluskulude jaotus. Maakohtu otsusest nähtub, et kohus on
rahuldanud hagi osaliselt, so. 80% ulatuses, viidates seejuures TsMS § 163 lg-le 1. Järgnevalt
on aga kohus vastuolus TsMS § 163 lg-s 1 väljendatu ja mõttega jaotanud menetluskulud
selliselt, et jätnud 80% hageja menetluskuludest kostja kanda ja 100% kostja
menetluskuludest tema enda kanda. Arvestades hagiavalduse rahuldamise ulatust pidanuks
hageja kanda jääma kostja menetluskulud 20% ulatuses.

Vastus apellatsioonkaebusele
Hageja palub jätta apellatsioonkaebuse rahuldamata, maakohtu otsuse muutmata ja
menetluskulud kostja kanda.

Ringkonnakohtu seisukoht
Ringkonnakohus leiab, et kaevatav maakohtu otsus tuleb osaliselt tühistada, millega mõisteti
kostjalt välja Intrum Justitia teenustasud kokku 352,55 eurot, kuna nimetatud nõue on
aegunud. Muus osas on maakohtu otsus seaduslik ja põhjendatud. Apellatsioonkaebuses
kordab kostja maakohtule esitatud vastuväiteid hagile, mille kohta on maakohus andnud
üskikasjaliku hinnangu. Ringkonnakohus nõustub täielikult maakohtu põhjendustega ja
tulenevalt TsMS § 654 lg-st 6 neid põhjendusi ei korda.



                                                                                           14
Ringkonnakohus leiab, et maakohus on põhjendamatult leidnud, et ka Intrum Justitia
teenustasu on perioodiline makse ning ei ole seetõttu aegunud. Kostja on esitanud aegumise
vastuväite. Ringkonnakohus maakohtuga ei nõustu. Nimetatud nõuded on esitatud
põhivõlgnikule 05.06.2009 arvega summas 1415,93 EEK, mille maksmise tähtaeg oli
01.07.2009 (t.l. 23, I kd), 03.07.2009 arvega summas 1439,93 EEK, mille maksmise tähtaeg
oli 01.08.2009 (t.l.22, I kd), 4.09.2009 arvega summas 2660,37 EEK, mille maksmise tähtaeg
oli 01.10.2009 (t.l. 18, I kd). Kokku esitati nimetatud teenustasu nõue summas 5516,23 EEK
(352,55 eurot). Nimetatud nõuete näol ei ole tegemist perioodiliste maksetega ehk korduvate
kohustustega. Hagi esitati maakohtule 18.10.2012. Seega on nimetatud nõuded TsÜS § 146 lg
1 alusel aegunud. Eeltoodu alusel kuulub põhinõue rahuldamisele summas (5444,99-352,55)
5092,44 eurot.

Ringkonnakohus nõustub maakohtuga selles, et osamaksetena tagastatava laenu käendamisest
tulenevad kohustused on korduvad kohustused TsÜS § 154 tähenduses, kuid lepingu
ülesütlemisega sissenõutavaks muutunud nõuete korral ei ole enam tegemist korduvate
kohustustega ja aegumis-tähtaeg TsÜS § 147 lg 1 järgi algab nõude sissenõutavaks
muutumisega. Seega tuleb aegumise puhul eristada enne ülesütlemist sissenõutavaks
muutunud osamakseid ja ülesütlemise järel sissenõutavaks muutunud summat. TsÜS § 154
kohaselt on korduvate kohustuste täitmise nõude aegumistähtaeg, olenemata sellest, milline
on nõude õiguslik alus, kolm aastat iga üksiku kohustuse jaoks. Aegumistähtaeg algab selle
kalendriaasta lõppemisest, mil kohustusele vastav nõue muutub sissenõutavaks. Seega ei
saanud maksegraafiku kohaselt 2009.a. ettenähtud maksetähtaegadest ja hageja vastavatest
arvetest tulenevad nõuded olla hagi esitamise ajaks aegunud (aegumistähtaeg algas
31.12.2009, seega nõuded aegusid 2012.a. lõpuks, hagi esitati 18.10.2012). Seega on kostja
vastuväide nõude aegumisest enne liisingulepingu ülesütlemist puudutava perioodi (kuni
28.10.2009) osas põhjendamatu.

Ringkonnakohus ei nõustu apellatsioonkaebuses toodud väitega, mille kohaselt perioodil
03.04.2009-28.10.2009 esitatud arvete summa 6208,61 eurot sisaldab viivist varasemalt
tekkinud põhivõlgnevustelt, millest hageja loobus 19.09.2014 hagiavalduse terviktekstis.
Hageja on 18.09.2014 menetlusdokumendis esitanud hagi tervikteksti, millest nähtub,
lepingujärgsete maksete suurus (t.l. 140, II kd). Maakohus on õigesti leidnud, et maksete
võlgnevus 5444,99 eurot ei sisalda viiviseid, mille nõudmisest hageja loobus.

Kostja hinnangul ei ole vaidlust, et erinevalt maakohtu poolt tuvastatust oli hageja
tegelikkuses teadlik sellest, et lepingu ese asus alates 01.06.2009 BRC müügiplatsil.
Ringkonnakohus sellega ei nõustu. Maakohus põhjendatult ei nõustunud kostja vastuväitega
osas, mille kohaselt ei oleks hagejal põhivõlgniku tasumata arvetest tulenevat nõuet tekkinud,
kui hageja oleks põhivõlgniku poolsel võlgnevuse tekkimisel viivitamatult kasutanud õigust
liisingulepingu ja kütusekaardi lepingu ülesütlemiseks, vara tagasinõudmiseks ja võlgnevuse
sissenõudmiseks. Maakohus leidis põhjendatult, et isegi kui nõustuda, et hageja viivitas
lepingute ülesütlemisega ja vastavate õiguskaitsevahendite rakendamisega (oleks võinud
liisingulepingu varem üles öelda), ei saa seda asjaolu lugeda kostja vastutust välistavaks
asjaoluks vastavalt VÕS § 101 lg 3, kuna hageja poolne viivitus lepingute ülesütlemiseks ei
takistanud ega piiranud põhivõlgnikul oma lepinguliste kohustuste täitmist, vaid vastupidi
andis selleks põhivõlgnikule täiendavalt aega. Kostja vastuväite osas, et hageja on
põhjendamatult esitanud liisingumaksete arveid kuni 05.10.2009, sh nõudnud tasu Statoili
toodete eest, kuigi faktiliselt sai hageja vara valduse tagasi juba 01.06.2009, leidis maakohus
õigesti, et hageja on piisavalt tõendanud, et tegelikult anti vara sellel päeval (01.06.2009) OÜ
Balti Realiseerimiskeskusele üle mitte hageja, vaid põhivõlgniku poolt (sõiduki

                                                                                             15
komisjonileping ja sõiduki üleandmise - vastuvõtu akt III tl 18-20). Seega on kostja
vastuväide, et vara tagastati hagejale juba 01.06.2009, põhjendamatu. Liisinguvõtja kohustus
oli tagastada vara hagejale.

Põhjendatud ei ole kostja seisukoht, mille kohaselt ei vastuta kostja krediitkaardiga tehtud
kulutuste eest. Vaidlus puudub selles, et liisingulepingu lisana sõlmiti Statoili kütusekaardi
leping, millega hageja andis liisinguvõtja kasutusse kütuse krediitkaardi. Kütuse krediitkaardi
alusel tehtud kulutuste kohta esitas hageja igakuuliselt arved liisinguvõtjale (t.l 17-24, I kd).
Nimetatud kütusekaarti võis liisinguvõtja kasutada oma äranägemise järgi, kuna see ei olnud
seostatav vaid liisinguesemeks oleva autoga. Seega on põhjendamatud kostja vastuväited, et
perioodil, mil liisinguvõtja vaidlusalust autot ei kasutanud ja samal ajal kütuse krediitkaarti
kasutati, pole õige kulutusi sisse nõuda kostjalt. Maakohus leidis õigesti, et kütuse
krediitkaardiga tehtud kulutused tuleb välja mõista kostjalt.

Riigikohus on lahendis 3-2-1-49-13 märkinud (p 13), et liisinguvõtja ja käendajate kohustuste
suuruse hindamisel tuleb lähtuda liisinguesemete turuväärtusest tagastamise hetkel, mitte aga
sõidukite müügihinnast. Ringkonnakohus nõustub maakohtuga selles, et liisingulepingu
üldtingimuste punkt 6.7 on ebamõistlikult kahjustav tüüptingimus, mis on VÕS § 42 lg 3 p 5
ja § 42 lg 1 alusel tühine, kuid vastupidiselt kostjale leiab siiski, et tühise üldtingimuste p 6.7.
asemel on kohaldatavad seaduse sätted, samuti ei ole kasutusrenditüüpi liisingulepingute
puhul välistatud liisinguvõtjale liisingukulude hüvitamisnõude esitamine, kuna liisingulepingu
ülesütlemisest tuleneva kulude hüvitamise nõude arvestamisel ei erista seadus kapitali- ja
kasutusrenditüüpi liisingulepinguid. VÕS § 367 lg 1-3 kohaselt peab liisinguvõtja
liisingulepingu ülesütlemise korral hüvitama liisinguandjale kõik kulud, mida liisinguandja
kandis seoses liisinguesemega, eelkõige liisingueseme ostuhinna ja ostuhinna finantseerimise
kulud selles ulatuses, milles need ei ole kaetud juba tasutud liisingumaksetega.

Kasutusrendi tüüpi liisingulepingu erakorralisel ülesütlemisel tuleb VÕS § 367 lg-d 2 ja 3
koostoimes kohaldada VÕS § 367 lg-st 1 lähtudes selliselt, et liisingueseme jääkväärtus
VÕS § 367 lg 3 mõttes arvatakse VÕS § 367 lg 2 järgi arvutatud nõudest maha üksnes
ulatuses, milles see ületab liisingueseme liisinguandjale kuuluvat jääkmaksumuse osa,
st liisingulepingu sõlmimisel kokkulepitud jääkmaksumust. Liisinguvõtjat kaitseb VÕS § 367
lg 2 aga selle eest, et liisinguandja ei saa temalt nõuda krediidikulude hüvitist rohkem kui
tasumata liisingumaksete ulatuses.

Kuivõrd maakohus lähtus vara turuväärtuse kindlakstegemisel eksperdi arvamusest, mitte
müügitehingust, on asjakohatud kostja väited, et hageja on võõrandanud sõiduki 2937 eurot
alla selle turuhinna ja ebaõige käibemaksu lisamise tagajärjel omandanud ka müügihinna
käibemaksu 3343,84 eurot, samuti et sõiduki täiendavat läbisõitu arvestades pidi selle
turuhind olema veel kuni 15 % kõrgem. Liisingulepingu ülesütlemise ajaks oli põhivõlgnikul
tasumata liisingumakseid 183 228,58 krooni (310 437,22 – 127118,64) e. 11 710,44 eurot (vt
maksegraafik I tl 10-22). Lahutades vara turuväärtusest (19 166,67 eurot) selle lepingulise
jääkmaksumuse (8124,36 eurot) saame summa 11 042,31 eurot. Lahutades nimetatud summa
(11 042,31 eurot tasumata liisingumaksete summast (11 710,44 eurot) saame tulemuseks
668,13 eurot (11 710,44-11 042,31), milline summa loeb kohus hageja liisinguvõtja poolt
hüvitavateks kuludeks vastavalt VÕS § 367 lg 1-3. Ringkonnakohus nõustub maakohtu
seisukohaga.
Ringkonnakohtu hinnangul puudub alus järeldusteks, nagu oleks hageja rikkunud
vastutustundliku laenamise ja krediteerimise põhimõtteid. Maakohus on põhjendatult leidnud,


                                                                                                 16
et hagi müügikulutuste osas kuulub rahuldamisele. Maakohus on piisavalt põhjendanud, miks
kostja sellekohased väited ei ole põhjendatud.

Ringkonnakohus leiab, et maakohus leidis põhjendatult otsuse p-s 28, et VÕS § 113 lg 1
kohaselt rahalise kohustuse täitmisega viivitamise korral võib võlausaldaja nõuda võlgnikult
viivitusintressi (viivis), arvates kohustuse sissenõutavaks muutumisest kuni kohase täitmiseni.
Viivise määraks loetakse VÕS §-s 94 sätestatud intressimäär, millele lisandub kaheksa
protsenti aastas. Kui lepinguga on ette nähtud kõrgem intressimäär kui seadusjärgne
viivisemäär, loetakse viivise määraks lepinguga ettenähtud intressimäär. Hageja nõuab viivist
arvestusega 0,25 % päevas e 91,25 % aastas.

Hageja viivisearvestuse kohaselt (II tl 141) on viivis kuni ülesütlemiseni tasumata
lepingumaksetelt (5 050,31 eurot ilma intressita ja viiviseta) summas 13 623,21 eurot,
müügikahjult (3121,42 eurot) 7364,35 eurot ja müügiga kaasnevalt kulult (1440,94 eurot)
summas 3 404,22 eurot. Kohtu hinnangul on põhjendatud arvestuslik viivis 18 605,89 eurot,
sh viivis debitoorselt võlgnevuselt (5444,99 eurot) summas 13 623,21 eurot, viivis
liisinguandja kuludelt vastavalt VÕS § 367 lg 1-3 (summas 668,13 eurot) summas 1578,46
eurot (668,13 x 0,9125 / 365 x 945), viivis lisakuludelt vastavalt VÕS § 367 lg 4 (1140,94
eurot) summas 3404,22 eurot). Kuivõrd hageja on vähendanud sissenõutavat viivist kuni
2492,65 euroni tuleb nimetatud summa koos põhivõlgnevusega kostjalt välja mõista. Kuigi
ringkonnakohus jätab põhinõudest rahuldamata summa 352,55 eurot, ei mõjuta see
väljamõistetavate viiviste suurust, kuna põhjendatud arvestuslik viivis oli kokku 18605,89
eurot, mida hageja vähendas 2492,65 euroni. Kostja leiab ebaõigesti apellatsioonkaebuses, et
nimetatud summa sisaldab viiviseid summas 1147,09 eurot. Sissenõutav viivis ei ole
ebamõistlikult suur, kuna on väiksem võrreldes seadusjärgsest viivisega.

Menetluskulud
TsMS § 163 lg 1 kohaselt hagi osalise rahuldamise korral kannavad pooled menetluskulud
võrdsetes osades, kui kohus ei jaota menetluskulusid võrdeliselt hagi rahuldamise ulatusega
või ei jäta menetluskulusid täielikult või osaliselt poolte endi kanda. Kuna ringkonnakohus
rahuldab hagi osaliselt, jaotab kohus menetluskulud TsMS § 171 lg 1 ja 173 lg 3 alusel
võrdeliselt hagi rahuldamise ulatusega, st ringkonnakohus jätab nii maakohtu kui ka
apellatsiooniastmes kantud menetluskulud 77,55% ulatuses kostja kanda ja 22,45% ulatuses
hageja kanda.

TsMS § 174 lg 1 kohaselt määrab menetluskulude rahalise suuruse menetluskulude jaotuse
alusel vajalikus ja põhjendatud ulatuses kindlaks asja menetlev kohus samas tsiviilasjas,
millega seoses kulud tekkisid. Kohus määrab menetluskulude rahalise suuruse kindlaks ka
siis, kui menetlusosalised ei esita menetluskulude kindlaksmääramise taotlust, võttes aluseks
menetluskulude nimekirja või tsiviilasja materjalid. TsMS § 174 lg 2 kohaselt määrab
maakohus menetluskulude rahalise suuruse kindlaks kohtuotsuses või menetlust lõpetavas
määruses, kui menetluskulude kindlaksmääramine ei takista kohtuotsuse või menetlust
lõpetava määruse tegemist.

Hageja palus maakohtule esitatud menetluskulude nimekirjas mõista kostjalt hageja kasuks
välja menetluskulud kokku summas 2700 eurot (riigilõiv 1000 eurot ja õigusabikulud 1700
eurot) ja viivise hüvitamisele kuuluvatelt menetluskuludelt menetluskulude suurust kindlaks
tegeva lahendi jõustumisest kuni täitmiseni VÕS 113 lg 1 teises lauses ettenähtud määras.
Maakohus määras hageja menetluskulude rahaliseks suuruseks taotletud 2700 eurot ja mõistis
vastavalt maakohtu määratud menetluskulude jaotusele kostjalt hageja kasuks välja

                                                                                            17
menetluskulud 2160 eurot (2700 x 80/100). Kuivõrd kostja ei ole apellatsioonkaebuses
esitanud vastuväiteid maakohtu poolt vajalikuks ja põhjendatuks peetud hageja
menetluskuludele, siis lähtub ringkonnakohus eeldusest, et hageja põhjendatud ja vajalikud
menetluskulud maakohtu menetluses on kokku 2700 eurot, s.o tasutud riigilõivud 1000 eurot
ja õigusabikulud 1700 eurot.

Apellatsioonimenetluses on hageja lepingulisel esindajal avaldusele lisatud arvetest nähtuvalt
kulunud hageja esindamisele kokku 8 tundi tunnitasuga 60 eurot (ilma käibemaksuta), kokku
576 eurot (koos käibemaksuga). Lepinguline esindaja on hageja esindamisel teinud järgmised
toimingud: 17.02.2016 Tallinna Ringkonnakohtu istungil esindamine – 1h (60 eurot ilma
käibemaksuta, koos käibemaksuga 72 eurot) ning apellatsioonkaebusega tutvumine ja
seisukoha esitamine – 7h (420 eurot ilma käibemaksuta, koos käibemaksuga 504 eurot).
Hageja kinnitas, et kõik nimekirjas toodud kulud on kantud seoses käesoleva
kohtumenetlusega. Ringkonnakohtu hinnangul on ajakulu 1 tund hageja esindamiseks
ringkonnakohtu 17.02.2016 istungil kooskõlas tsiviilasja keerukuse ja kohtuistungi kestusega
(59 minutit). Samuti leiab ringkonnakohus, et arvestades tutvutud apellatsioonkaebuse ning
sellele koostatud vastuse mahtu ja sisu ei saa ajakulu kokku 7 tundi kaebusega tutvumiseks ja
sellele vastuse koostamiseks pidada ülemääraseks. Ka ei anna käesoleva vaidluse keerukus,
mahukus ega asjas esitatud tõendite maht alust pidada hageja lepingulise esindaja tunnitasu 60
eurot (ilma käibemaksuta) keskmist sarnase õigusteenuse eest makstavat tasu ületavaks ega
ülemääraseks. Seega saab hageja põhjendatud menetluskuludeks apellatsioonimenetluses
pidada taotletud 576 eurot (koos käibemaksuga).

Mõlemas menetluses kantud hageja menetluskuluks on kokku 3276 eurot (2700 + 576).
Arvestades ringkonnakohtu poolt määratud menetluskulude jaotust tuleb kostjalt hageja
kasuks välja mõista menetluskulud summas 2540,54 eurot (77,55%). Vastavalt hageja
taotletule tuleb kostjalt välja mõista ka viivis menetluskuludelt arvates menetluskulusid
kindlaksmäärava lahendi jõustumisest kuni täitmiseni VÕS § 113 lg 1 ettenähtud määras.

Maakohtule 31.07.2015 esitatud menetluskulude nimekirjas palus kostja mõista hagejalt
kostja kasuks välja menetluskulud kokku summas 11 019,59 eurot, millest 10 980,59 on
õigusabikulud ja 39 eurot kulu dokumentaalse tõendi ja asitõendi saamiseks (portaali
www.auto24.ee ajaloo väljatrükk). Samuti palus kostja mõista hagejalt välja viivise
menetluskulude summalt arvates menetluskulusid kindlaksmäärava lahendi jõustumisest kuni
täitmiseni. Kostja lisas avaldusele (kd IV tl 21) maksekorralduse 39 euro tasumise kohta AS-
le SANOMA BALTICS. Kostja kinnitas, et kulu on kantud seoses käesoleva
kohtumenetlusega. Maakohtu menetluses on kostja osalenud isiklikult ning õigusabikulusid
kostjal seega tekkinud ei ole. Ka on kostjat ringkonnakohtu 17.02.2016 istungil esindanud
esindaja Mark Obolenski avaldanud, et esindab kostjat nimetatud istungist alates ja et
varasemad kulud menetluses on tehtud nõustajana. TsMS § 175 lg 2 kohaselt nõustaja kulusid
ei hüvitata. Seega tuleb kostja avaldus menetluskulude kindlaksmääramiseks jätta
rahuldamata õigusabikulude summas 10 980,59 euro osas. TsMS § 138 lg 1 kohaselt on
menetluskuludeks menetlusosaliste kohtukulud ja kohtuvälised kulud. Sama paragrahvi lg 2
järgi on kohtukuludeks riigilõiv, kautsjon ja asja läbivaatamise kulud. TsMS § 143 lg 1 p-i 2
kohaselt on asja läbivataamise kuluks dokumentaalse tõendi ja asitõendi saamise kulud. Seega
on kostja hüvitatavaks menetluskuluks maakohtus kulu summas 39 eurot seoses ajaloo
väljatrüki tegemisega portaalist www.auto24.ee, mis on kostja 13.11.2014
menetlusdokumendi lisaks nr 1.



                                                                                           18
Apellatsioonimenetluses ei ole kostja menetluskulude nimekirja esitanud. Kostja esindaja on
kohtuistungil avaldanud, et neil ei ole täiendavaid menetluskulusid. Juhindudes TsMS § 174
lg 1 teisest lausest määrab ringkonnakohus, võttes aluseks tsiviilasja materjalid, kostja
menetluskulude suuruseks apellatsiooniastmes 250 eurot, s.o apellatsioonkaebuse esitamisel
tasutud riigilõiv. Nimetatud summas riigilõivu tasus kostja eest apellatsioonkaebuse
esitamisel J-KR (kd V tl 20).

Eeltoodust tulenevalt on kostja menetluskuluks mõlemas kohtuastmes kokku 289 eurot (39 +
250). Arvestades menetluskulude jaotust tuleb hagejalt kostja kasuks välja mõista
menetluskulu summas 64,88 eurot (22,45%).

TsMS § 445 lg 1 kohaselt juhul, kui pooled esitavad menetluses teineteise vastu
tasaarvestatavad nõuded ja kohus mõlema poole nõuded täielikult või osaliselt rahuldab,
tasaarvestatakse resolutsioonis poolte nõuded rahuldatud osas. Juhindudes TsMS § 445 lg-s 1
sätestatust tasaarvestab kohus hageja ja kostja vastastikused kohtuotsusega väljamõistetavad
menetluskulud. Tasaarvestuse tagajärjel mõistab kohus kostjalt hageja kasuks välja
menetluskulud summas 2475,66 eurot (2540,54-64,88). Vastavalt hageja taotletule tuleb
TsMS § 177 lg 4 alusel kostjalt hageja kasuks välja mõista ka viivis hüvitamisele kuuluvatelt
menetluskuludelt alates menetluskulude suurust kindlakstegeva lahendi jõustumisest kuni
lahendi täitmiseni VÕS § 113 lg 1 teises lauses ettenähtud määras.

Tallinna Ringkonnakohtu 04.11.2015 määrusega anti kostjale menetlusabi ja vabastati kostja
riigilõivu summas 350 eurot tasumisest apellatsioonkaebuse esitamisel. TsMS § 190 lg 5
kohaselt kui kostja sai menetlusabi menetluskulude kandmisel, mõistetakse temalt hagi
rahuldamise korral menetluskulud riigituludesse täies ulatuses välja. Viidatud sättest
tulenevalt leiab ringkonnakohus, et kostjalt, kes sai menetlusabi menetluskulude kandmisel,
tuleb riigituludesse välja mõista riigilõiv võrdeliselt hagi rahuldamise ulatusega (77,55%).
Seega tuleb kostjal riigituludesse tasuda 77,55% riigilõivust summas 350 eurot, mille
tasumisest kostja apellatsioonkaebuse esitamisel vabastati, s.o 271,43 eurot.

TsMS § 190 lg 5 viimane lause sätestab, et menetluskulud, mille tasumisest kostja on
vabastatud, mõistab kohus hagi rahuldamata jätmise korral hagejalt välja riigituludesse
võrdeliselt hagi rahuldamata jäetud osaga, sõltumata sellest, kas ka hageja sai menetlusabi
menetluskulude kandmisel. Seega tuleb võrdeliselt hagi rahuldamata jätmise osaga (22,45%)
mõista hagejalt riigituludesse välja ka osa riigilõivust summas 350 eurot, mille tasumisest
kostja oli apellatsioonkaebuse esitamisel vabastatud, s.o 78,58 eurot (22,45% x 350/100).

Vastavalt TsMS § 179 lg-le 9 tuleb riigi kasuks välja mõistetud menetluskulude tasumisega
viivitamise korral tasuda menetluskulude tasumiseks kohustava lahendi jõustumisest alates
kuni täitmiseni viivist võlaõigusseaduse § 113 lg 1 teises lauses ettenähtud ulatuses.




/allkirjastatud digitaalselt/       /allkirjastatud digitaalselt/       /allkirjastatud digitaalselt/
Reet Allikvere                      Ande Tänav                          Kaupo Paal




                                                                                            19
