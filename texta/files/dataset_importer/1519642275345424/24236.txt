                                                                           1-15-8551




                          KOHTUOTSUS
                          EESTI VABARIIGI NIMEL


Kohus                            Pärnu Maakohus

Otsuse tegemise aeg ja koht      08. veebruar 2016.a Pärnu Maakohtu Kuninga tn
                                 kohtumaja
Kriminaalasja number             1-15-8551 (15267000538)

Kohtukoosseis                    Kohtunik Igor Pütsep

Rahvakohtunikud                  Aime Nikopensius ja Maarja Leht

Kohtuistungi sekretär            Evi Goldschmidt

Kriminaalasi                     Alvin Piht süüdistuses KarS § 113 lg 1 - § 25 lg 2
                                 järgi üldmenetluse korras
Ringkonnaprokurör                Gardi Anderson

Süüdistatav                      ALVIN PIHT

                                 Isikukood:          38607064210

Kaitsja                          Vandeadvokaat Vahur Krinal
RESOLUTSIOON                     Juhindudes KrMS § 313, § 315 lg 4 järgi



Tunnistada Alvin Piht süüdi KarS § 118 lg 1 p 1 järgi ja mõista karistuseks neli
(4) aastat ja kuus (6) kuud vangistust.

Õigeks mõista Alvin Piht KarS § 113 lg 1 - § 25 lg 2 järgi.

Karistusaja algust arvata alates 10.06.2015.a. Tõkend vahistamine jätta muutmata.

Rahuldada tsiviilhagi ja välja mõista Alvin Piht`ilt Võlaõigusseaduse (edaspidi VÕS) §
1043, § 1045 lg 1 p 2, 8, § 1044 lg 1 alusel kannatanu x kasuks 14,56 € ja VÕS §
134 lg 2 alusel mittevaraline kahju 500 €, mis kanda x Danske Bank A/S Eesti filiaal
a/a nr EExxxxxxxxxxxxxxx.

Faktilised asjaolud

Alvin PIHT’i süüdistatakse selles, et tema 10.06.2015.a kella 21.05 paiku


                                       1 (17)
                                                                             1-15-8551

Pärnumaal x vallas x alevikus x tn x korteri nr x elutoas ühise alkoholitarvitamise
järgselt tungis kallale ilma riieteta voodis pikali olnud x, haarates x kahe käega kõrist
ning olles ise kehaga kannatanu peal, pigistas kannatanut kaelapiirkonnast mitme
minuti vältel kuni kannatanul õhupuuduse tekkimiseni. x proovis enda peal lebavat
Alvin Pihti kätega kõhupiirkonnast lükates eemale lükata, kuid seepeale haaras Alvin
Piht enda kätte noa, millega lõi x vähemalt kahel korral näopiirkonda, ühel korral
kaela esipinna ning ühel korral kaela paremale poole külgpinna piirkonda, ühel
korral parema reie piirkonda ning 11 korral kehatüve piirkonda, millest ühe vasakul
pool kehatüvel külgmiselt paikneva torke-lõikehaavaga kaasnes IX roide murd,
õhkrind ja vasaku kopsu vigastus, mis on eluohtlik tervisekahjustus.

Noalöökide tõrjumisel sai x enese kaitsmise käigus 2 lõikehaava vasaku käe II sõrme
ja parema käe III sõrme painutuspinnal ning 6 nahakriimustustust paremal poolel
rindkere eespinnal, vasakul küünarvarrel, paremal randmel ja parema reie ees-ja
tagapinnal. Alvin Piht jooksis seejärel x voodi juurest minema ning kuna x suutis
helistada hädaabinumbrile ja saada operatiivselt ravi, ei õnnestunud Alvin Pihtil oma
kuritegu kannatanu suhtes lõpule viia ning kannatanu surm ei saabunud.

Oma sellise tegevusega pani Alvin Piht toime KarS § 113 lg 1 - § 25 lg 2 järgi
kvalifitseeritava kuriteo, s.o teadvalt alustas vahetult teise inimese tapmise
toimepanemist.

Menetluse käik

Kohtuistungil jäi ringkonnaprokurör süüdistusaktis esitatu juurde ning taotles
süüdistatava Alvin Piht’i süüdi tunnistamist KarS § 113 – § 25 lg 2 järgi ja mõista
karistuseks kuus (6) aastat ja kuus (6) kuud vangistust. Süüdistatav tunnistas
ennast temale esitatud süüdistuses süüdi täielikult ning kahetses toimepandut.
Kaitsja palus kohtul süüdistatavale esitatud süüdistus ümber kvalifitseerida KarS §
118 lg 1 p 1 järgi või KarS § 115 katsena ning mõista karistus sanktsiooni alamäära
lähedastes piirides kohaldades karistust tingimisi.

Maakohtu seisukoht

Alvin Piht’ile on esitatud süüdistus KarS § 113 lg 1 - § 25 lg 2 järgi. Käesoleva
kriminaalasja lahendamisel tuleb kohtul välja selgitada millistel alustel tuleb
piiritleda tapmise katset ning millistel alustel võib olla tegu lõpuleviidud raske
tervisekahjustuse tekitamisega, millega põhjustati oht elule KarS § 118 lg 1 p 1
mõttes. Seega kohus peab välja selgitama kohtule esitatud süüdistuse pinnalt, kas
on tegemist tapmise katse või raske tervisekahjustuse tekitamisega. Kuna mõlemad
süüteod on oma iseloomult sarnased nii objektiivse külje poolest, kuna välise teopildi
järgi põhjustatakse oht kannatanu elule, kui ka subjektiivse külje poolest, nimelt
KarS § 15 lg 1 eeldab raske tervisekahjustuse tekitamise eest tahtlust, samuti
tapmise katse nõuab tahtlust. Seega kohus süüteo kvalifitseerimisel peab
süüdistatava käitumist nii välise kui ka sisemise teopildi raames põhjalikult uurima,
andma hinnangu kõiki tõendeid hinnates kogumis.

Alljärgnevalt analüüsib kohus tunnistajate, kannatanu ja süüdistatava ütlusi,
samuti uurib kirjalikke tõendeid.

Tunnistaja x andis ütlusi selle kohta, et 10.06.2015 a kell 21:09 olles tööülesannete
täitmisel said väljakutse, et kedagi on noaga löödud ja lööja on kohapeal. Koheselt
sõitsime sündmuskohale Saugasse. Uks oli lukus, käisime koputasime uksele ja


                                        2 (17)
                                                                             1-15-8551

akendele mille peale tegi meesterahvas ukse võtmega seestpoolt lahti ja tuli meile
vastu. Tunnistaja osutab kohtuistungil süüdistatava Alvin Piht`ile. Me küsisime, et
mis siin toimub isik vastas, et ta tuli sinna ja leidis oma sõbra ja tema annab nüüd
talle esmaabi. Tal oli T-särk ja jalas sokk verine ning oli alkoholijoobes, seda oli
silmnähtavalt näha. Seejärel läksime, et vaadata kõik ruumid üle, läksime tagumisse
tuppa ja seal oli üks meesterahvas ihualasti, voodi peal, verine ning oli teadvusel.
Küsisime tema käest, et mis siin juhtus, kannatanu kinnitas, et see härrasmees oli
teda noaga löönud, korteris teisi inimesi rohkem ei olnud. Kui kiirabi tuli, vaatas ta
üle, siis oli näha, et ta oli verine aga kust kohast, tunnistaja täpselt öelda ei osanud.
Seejärel transportisime kinnipeetu kainestusmajja ning paigutasime ta kambrisse.
Veel kinnitab tunnistaja, et ajal kui politseitöötajad tegid temale turvakontrolli, siis
kahtlustatav ütles neile, et ärge mu mune katsuge, et see kannatanu oli katsunud ja
selle eest talle ka äsasin. Tunnistaja ütluste kohaselt oli kannatanu ihualasti,
trussikud vedelesid voodi ees maas. Kui ma jäin temaga sinna kahekesi siis ta ütles,
et tal on halb olla ja ma vestlesin temaga, et pidage vastu, et kohe on kiirabi kohal.

Tunnistaja x andis analoogilisi ütlusi ning kinnitas, et olles tööülesannete täitmisel
Pärnu linnas, Vana Pärnu piirkonnas saime juhtimiskeskuselt väljakutse, et Sauga
alevis on kedagi löödud noaga. Kiirustasime sündmuskohale, sündmuskohana oli
tegemist eramajaga ja antud aadressil korteriuks oli lukus. Koputasin uksele,
akendele. Natukese asja pärast oli kosta korterist helisid, keegi liikus seal ja ühel
hetkel tuli ukse juurde. Natuke kohmitses, ei saanud kohe kas õiget võtit kätte või
mis põhjusel ja siis tehti uks lahti. Sisenesime korterisse, uksele tulnud
meesterahvas väitis, et tema kutsus politsei. Koheselt uurisin, keda noaga on löödud
ning kus kannatanu asub. Noormees juhatas mind elutuppa, kus nägin, et voodis oli
alasti meesterahvas, kellel paistis kehal kriime ja oli ka verine. Meesterahvas, kes
ukse avas oli silmnähtavalt joobes, jalas olid tal sokid mis olid verega määrdunud.
Kannatanu oli teadvusel aga paistis väga uimane ja väga aeglaselt rääkis. Teda
küsitledes osutas ta konkreetsele härrale, kes avas meile ukse, et tema olevat tulnud
talle kallale ja noaga löönud. Rohkem inimesi korteris ei olnud. Seejärel helistasin
kiirabisse ja pidasin meesterahva kinni ning jäin siis uurijat ja eksperti ootama
kohapeale. Täpsemalt nägin siis kui kiirabi temaga tegelema hakkas, et tema keha all
oli veri ning ka voodi oli verega koos. Kinnipeetud isik ütles, et ta ise helistas
politseisse ja kutsus politsei ja andis esmaabi. Kui me isiku prefektuuri toimetasime,
ning seal uuesti turvakontrolli ennem kambrisse panekut tegime, jäi meelde, et ta
ütles, et ärge näppige mu suguelundeid, et alles üks sai selle eest.

Süüdistatav Alvin Piht kinnitas, et oli Pärnu x kohvikus, kus tarbis alkoholi ja sõi
praadi. Kannatanu x sisenes sinna. Seda ei mäleta, kuidas me kontakti võtsime, vist
istus mu kõrvale ja hakkasime vestlema ning koos alkoholi tarbima. Mingil hetkel
tegi ettepaneku, et minna tema juurde ja seal edasi alkoholi tarbida. Nii läksimegi
Saugasse. Ma veel mäletan seda, et ma küsisin, et mis bussiga sinna saab, kuna ei
ole seal Saugas eriti käinud. Ta kirjeldas mulle kuidas sinna sõita. Ähmaselt
mäletan, et kohale jõudes läksime poodi kus x ostis veel alkoholi, gini ja viina.
Seejärel suundusime tema poole. Mingi hetk alkoholi tarbimise käigus hakkas
ettepanekut tegema, et seksuaalvahekorda astuda, mille peale hakkas riideid ära
võtma ja korduvalt katsus minu suguelundit. Mäletan, et ma ütlesin talle, et lõpeta
ära, et mina selliseid asju ei harrasta meesterahvaga, asi väljus kontrolli alt ja me
läksime tülli. Seda ma ka mäletan, et esimesena oli tema käes nuga ja siis nagu
kiskus konfliktiks. Mingi hetk sattus nuga minu kätte ja siis ma lõin teda noaga. Ma
ei tajunud üldse mis toimub ja kui sain aru mis oli juhtunud helistasin hädaabisse,
et kutsuda abi. Seda ma mäletan ka veel kas 110 või 112 küsiti, et mis see aadress
on. Ma ei osanud seda aadressi öelda, kuna ma olin esimest korda selle isiku juures.
Ma olin šoki seisundis, kannatanut tappa ei soovinud mingil juhul, olin


                                        3 (17)
                                                                            1-15-8551

alkoholijoobes ja ei tajunud mida ma teen ja mis toimub üldse. Lõpuks kui ma sain
aru mida olen üldse korda saatnud helistasin, et kähku abi saada. Mingi hetke
pärast oli patrull kohal.

Kannatanu x kinnitas, et tutvus süüdistatavaga kesklinna kohvikus, kus viimane
tutvustas ennast Kristo’na ning kutsus ta oma lauda, kus rääkisid maast ja ilmast
ning tarvitasid õlut. Alkoholi tarvitamise käigus küsis süüdistatav kas oleks võimalik
tema juures ööbida, millega kanntanu nõustus ning koos sõideti bussiga Saugasse.
Seejärel käisid x Konsumis, kust osteti viina ja džinni, mida hakati tarvitama tema
elukohas. Kannatanu ütluste kohaselt kuulasid muusikat ja ühel hetkel väsis ta ära
ning ütles, et peab riidest lahti võtma sest mul on see ja see haige, et mul tihtipeale
selg ja jalad valutavad, et siis on mul kergem olla. Mõne aja möödudes mäletan, et
süüdistatav läks tualetti või välja ning kui läbi köögi tagasi tuli hakkas karjuma. Siis
ta kuskilt võttis noa millega ma tavaliselt lõikan vorsti ja juustu ning tuli kui ma
voodis olin mulle kallale, tuli kõhu peale ma siplesin ja käskisin ära minna ja pärast
kägistas. Kui ta lõpetas siis mul õnnestus helistada välja politsei ja kiirabi ja peale
seda oligi see läbi. Süüdistatava katsumist eitab, kinnitab, et on epilepsia haige ning
90% ulatuses on puue. Tervislik seisund on peale seda intsidenti halvenenud.

Alljärgnevalt analüüsib kohus kirjalikke tõendeid ning seejärel võtab seisukoha
kuriteo toimepanemise asjaolude kohta.

Kohtule esitatud patrullilehest (kutsung 5282, kupäev10-11.06.2015.a.) nähtuvalt on
patrulltoimkond koosseisus vanem x ja x saanud 21.09 väljakutse aadressile Sauga
x, x on noaga löödud, lööja kohal. Ukse avas Alvin Piht, kannatanu ütles, et lõi sama
korteris viibinud isik. Alvin paigutatud politseiautosse, kannatanu kiirabi poolt ära
viidud. Kohale tulid valveuurija ja krimiekspert. Alvini toimetasime politsei
jaoskonda, kus ta ütles, et Kalver katsus tema mune ja sellepärast ta talle äsas.

10.06.2015.a. sündmuskoha vaatlusprotokolli kohaselt pääseb tuppa läbi köögi. Toa
parempoolse seina poole seisab valget värvi linaga kaetud laud (fotod nr 10,11), mille
peal on muuhulgas musta värvi ja punase triibuga korpuses mobiiltelefon Samsung
IMEI koodiga x, musta värvi korpusega mobiiltelefon Nokia IMEI koodiga x. Laua
keskel musta värvi käepidemega nuga, noa käepidemel noatera äärses osas on halli
värvi triip ja käepideme terast kaugemas osas on halli värvi ovaalse kujuga muster.
Noa tera on määrdunud verekahtlase ainega (fotod nr 12, 13, fotodel tähis nr 1; fotod
nr 14,15). Ukse poolt vaadates otse vasakpoolse seina ääres seisab suur
kahekohaline voodi, mille peal oleval tekil ja voodilinal on ukse poolt vaadates voodi
kaugemal parempoolsel osal verekahtlusega määrdumine. Voodilinal on patjade
juures kolm verekahtlusega plekki (fotod nr 16,17 ja 18, fotodel tähis nr 2). Voodi
kõrval maas verekahtlase määrdumisega käterätik (foto nr 19).

30.09.2015.a. asitõendi üleandmise-vastuvõtmise akti kohaselt on hoiule antud
järgmised esemed: Pakend nr 1 – 10.06.2015.a. x elukohast kaasa võetud
verekahtlase määrdumisega nuga; Pakend nr 2 – x elukohast kaasa võetud Alvin
Piht`ile kuuluv mobiiltelefon x, IMEI kood x; Pakend nr 2 – 10.06.2015.a. Alvin Piht`i
kahtlustatavana kinnipidamisel seljas olnud riided – hall T-särk; Pakend nr 1 –
11.06.2015.a. Alvin Piht`i isiku läbivaatuse käigus tema paremas jalas olnud
verekahtlase määrdumisega sokk; Pakend nr 2 - 11.06.2015.a. Alvin Piht`i isiku
läbivaatuse käigus tema paremas jalas olnud verekahtlase määrdumisega
teksapüksid; Pakend nr 1 – 23.07.2015.a. x sõrme- ja peopesajälgede võrdlusjälgede
kaart.




                                        4 (17)
                                                                            1-15-8551

11.06.2015.a. Alvin Piht`i läbivaatuse protokolli kohaselt on isiku parem labakäsi ja
küünarvars verega määrdunud, vasaku käe esimese ja teise sõrme küüntel, samuti
väheselt peopesas kuivanud verega määrdumus. Kätel ja kehal kokku 5 erinevat
haava, üks nahakriimustus, kaks nahamarrastuse jälge ja 7 erinevate mõõtmetega
nahaalust verevalumit.

29.09.2015.a. asitõendi vaatlusprotokollis on vaadeldud Alvin Piht`i kahtlustatavana
kinnipidamise hetkel seljas olnud halli T-särki, sokki ja teksapükse. Samuti on
29.09.2015.a. koostatud asitõendi – 10.06.2015.a. sündmuskoha vaatluse käigus
Pärnumaal x vallas x alevikus x tn x korteri nr x x elukohas toa laualt kaasa võetud
verekahtlase määrdumisega noa – vaatlusprotokoll.

16.09.2015.a. sõrmejäljeekspertiisiga (23.07.2015.a. ekspertiisimääruse alusel) uuriti
kas sündmuskoha vaatluse käigus 10.06.2015.a. x x vallas x alevikus x tn x korteri
nr x x elukohas toa laualt kaasa võetud verekahtlase määrdumisega noal leidub x või
Alvin Piht`i või kellegi teise isiku naha papillaarkurrustiku jälgi ja kui leidub, siis
milline on antud jälgede noa käepideme suhtes.

Eksperdiarvamuse kohaselt ekspertiisiks esitatud kööginoa teralt ja käepidemelt
avastatud naha papillaarkurrustiku jälgede fragmendid ei võimalda isiku
identifitseerimist ning ei ole võimalk kindaks teha, milline on jälgede paiknemise
suund noa käepideme suhtes.

26.06.2015.a. ekspertiisimäärusega määrati DNA ekspertiis ja koostati ekspertiisiakt
nr x, kuupäevaga 21.09.2015.a. Eksperdiarvamuse kohaselt sündmuskoha vaatluse
käigus 10.06.2015.a. Pärnumaal x vallas x alevikus x tn x korteri nr x x elukohas toa
laualt kaasa võetud verekahtlase määrdumisega noalt võetud proov sisaldas x DNA-
profiili, noa käepidemelt võetud kahest proovist ühe puhul eristus peamine DNA-
profiil, mis langes kokku x profiiliga, teise proovi puhul ei saa ekspert välistada x ja
Alvin Piht`a bioloogilise materjali sisaldumist segaproovis.

10.06.2015 Alvin Piht`a seljas olnud T-särgilt võetud proovis saadi DNA-analüüsil
täisprofiil, mis on pärit rohkem kui ühelt isikult, peamine eristatav DNA-profiil on
kokkulangev x DNA-profiiliga.

11.06.2015.a. Alvin Piht`i parema ja vasema käe sõrmeküünte küünevalli servadest
võetud bioloogilise materjali proovidest ühe puhul saadi DNA-analüüsil enam kui
ühelt isikult pärit täisprofiil, milles peamine eristatav DNA-profiil on kokkulangev x
DNA-profiiliga, 7-e proovi puhul ei saa välistada x`lt ja Alvin Piht`ilt pärineva
bioloogilise materjali sisaldumist segaproovides ja kahe proovi puhul saadi DNA-
analüüsil täisprofiil, mis on pärit rohkem kui ühelt isikult, välistada ei saa x ja
kindlalt ei saa välistada Alvin Piht`ilt pärineva bioloogilise materjali sisaldumist
segaproovides.

11.06.2015.a. Alvin Piht`i isiku läbivaatuse käigus võetud riideesemete puhul sokilt
saadud DNA-profiil on kokkulangev x DNA-profiiliga, teksapükstelt võetud esimesest
proovist saadi DNA-analüüsil enam kui ühelt isikult pärinev täisprofiil, milles
peamine eristatav DNA-profiil on kokkulangev x DNA-profiiliga, teisest teksapükstelt
võetud proovist saadi DNA-analüüsil täisprofiil, mis on pärit rohkem kui ühelt
isikult, välistada ei saa x`lt pärineva bioloogilise materjali sisaldumist segaproovis,
Alvin Piht`ilt pärit bioloogilise materjali sisaldumise kohta segaproovis ei saa teha
usaldusväärseid järeldusi.




                                        5 (17)
                                                                           1-15-8551

12.08.2015.a. isiku ekspertiisiaktis nr 15E-LäI0029 on ekspert toetunud isiku
kohtuarstlikule läbivaatusele Pärnu Haiglas 12.06.2015.a. kell 08.30; SA x
haigusloole x 10.06. kell 21.48 kuni 15.06.2015.a. ja 11.08.2015.a. isiku
radioloogilisele uuringule. Isiku kohtuarstlikul läbivaatusel tuvastatud objektiivne
leid 18 haava, millest 1 varasema tekkeajaga ning kahe puhul kaasneb
nahakriimustus ja 4 nahakriimustust, vigastuste täpne paiknemine näha Lisas nr 2,
eraldi ära märgitud ka rinnaõõnde ulatuv torke-lõikehaav.

Haigusloos x Pärnu kiirabikaart x objektiivne leid: muu hulgas teadvus selge,
hingamine normis, hingamisteed hoiab lahti, südame rütm regulaarne, verejooks
lakanud või vähene. Alkoholijoobe tunnused.

Patsiendikaart x kohaselt sondeerimisel haavad ei ulatu kehaõõntesse.
Kirurgiakliiniku haiguslugu x kohaselt objektiivne leid: muuhulgas üldseisund
rahuldav; lokaalne staatus: Kompuutertomograafilisel uuringul vasakul tagasihoidlik
pneumotooraks, mis ei vaja dreenimist. 10.06.2015 kell 21:54 võetud vereproovis
etüülalkohol    plasmas   2,47  promilli. 10.06.2015      kell   22:15   teostatud
kompuutertomograafiline uuring: vasema kopsuruumi tipus ja südame ees
minimaalne pneumotooraks. Rindkereseina pehmetes kudedes vasemal VIII/IX
roidevahemikus aksillaarsel ja IX/X roidevahemikus eesaksillaarsel minimaalne
pneumatisatsioon.

11.06.2015 kell 09:49 rindkere röntgenuuring: vasemal väikesemahuline õhkrind.
Võrreldes eilse (10.06.2015) KT leiuga ei ole õhkrind süvenenud. 15.06.2015.a.
lubatud ambulatoorsele ravile.

Eksperdiarvamuse kohaselt esinevad x hulgaliselt torke-lõikehaavad erinevates
kehapiirkondades, lõikehaavad vasaku käe II sõrme ja parema käe III sõrme
painutuspinnal ning nahakriimustused. Tervisekahjustused võisid olla tekitatud
ekspertiisimääruses näidatud ajal, s.o 10.06.2015.a. Kõik x tuvastatud
tervisekahjustused on iseloomulikud teravale vägivallala ning võisid olla tekitatud
löökidest teravaservalise torke-lõikevahendiga (noaga) ning torke-lõikevahendi terava
serva survega libisevast liikumisest nahapinnal. Lõikehaavad labakäetel ning
nahakriimustused vasakul küünarvarrel ja paremal randmel võisid olla saadud
enesekaitse käigus noalöökide tõrjumisel. x esinevad tervisekahjustused paranevad 4
nädala piirides. Rinnaõõnde ulatuv torke-lõikehaav vasakul pool kehatüvel koos
kaasneva õhkrinna ja vasaku kopsu vigastusega on eluohtlik tervisekahjustus.

Seega ülalpool analüüsitud ekspertiisiaktidest nähtub, et kannatanul tuvastatud
tervisekahjustused võisid olla tekitatud Alvin Piht’i poolt 10.06.2015 a. 11.06.2015 a
Alvin Piht’i läbivaatuse käigus võetud sokilt ja teksapükstelt võetud proovidest
eraldatud DNA profiil langes kokku x DNA profiiliga. Haigusloos Pärnu kiirabi
kaardist nähtub, et x seisund haiglasse tuues oli järgmine: hingamine normis,
hingamisteed lahti, südame rütm regulaarne, verejooks lakanud või vähene,
alkoholijoobe tunnused. Patsiendikaardi x kohaselt sondeerimisel haavad ei ulatu
kehaõõntesse, üldseisund rahuldav.

Järgnevalt analüüsides ülalnimetatud protsessi osaliste ütlusi tuleb kohtul teha
kindlaks kuriteo tehiolud. Kohus leiab, et kuriteo toimepanemine on ajaliselt
piiritletud käitumiseakt, mis on seotud süüdistatava ja kannatanu käitumisega nii
enne kui ka pärast kuriteosündmust. Seega annab isiku käitumine
kuriteosündmusele eelnenud või järgnenud ajal kaudset teavet, mis kergendab
kohtul isiku käitumise kuriteotoimepanemise ajal teo kuriteo tehiolude analüüsimist.



                                       6 (17)
                                                                            1-15-8551

Arvesse tuleb võtta kõik kohtuistungil tuvastatud objektiivsed ja subjektiivsed
asjaolud, kusjuures kõrvale ei saa jätta ka süüdistatava emotsionaalset seisundit teo
toimepanemise ajal.

Alljärgnevalt analüüsib kohus süüdistava ja kannatanu konflikti tekkemehhanismi.
Kohtuliku uurimise käigus ei ole tekkinud vaidlust selles, et nii süüdistatav kui ka
kannatanu said tuttavaks ühes Pärnu linna kohvikus ning koos mindi sealt edasi
alkoholi tarvitama kannatanu elukohta. Süüdistatava ütluste kohaselt ühise alkoholi
tarvitamise käigus katsus kannatanu korduvalt tema suguelundeid, mis
süüdistatavale oli vastuvõetamatu ning seda ka kannatanut alguses verbaalselt
teavitas. Kannatanu kohtuistungil eitas katsumise fakti.

Kohus analüüsides nii süüdistatava kui ka tunnistajate ütlusi leiab, et Alvin Piht
ütlused selles osas, et kannatanu katsus tema suguelundeid on tõesed ja heidab
kannatanu ütlused kui ebausaldusväärsed kõrvale järgmistel kaalutlustel.

Tunnistaja x ütluste kohaselt, kui nad olid jõudnud kannatanu elukohta oli viimane
voodis joobes ihualasti, trussikud vedelesid voodi ees maas. Süüdistatav toimetati
politseisse ning ajal kui politseitöötajad tegid temale turvakontrolli siis kahtlustatav
ütles neile, ärge mu mune katsuge, et see kannatanu oli katsunud ja selle eest talle
ka äsasin. Analoogilisi ütlusi andis ka teine politseitöötaja x, kes kinnitas, et
kannatanu oli voodis alasti ning kui süüdistatava kinni pidasime ning prefektuuri
toimetasime, siis seal uuesti turvakontrolli ennem kambrisse panekut jäi meelde
Alvin Piht ütlus, et ärge näppige mu suguelundeid, et alles üks sai selle eest.

Samuti on süüdistatava sellesisuline ütlus märgitud tõendina kohtule esitatud
patrullilehele (kutsung 5282, kuupäev 10-11.06.2015.a.).

Seega kohtu hinnangul kattuvad süüdistatava ja tunnistajate ütlused sündmusega
seonduvas olulises teabes piisavalt ja on faktiliste asjaolude ahelas loogilises seoses.
Kohtul ei teki kõrvaldamata kahtlust nende ütluse tõepärasuses ja ka eluliselt pole
usutav, et süüdistatav oleks turvakontrolli käigus selle välja mõelnud, öeldes, et ärge
minu suguelundeid katsuge. Seega ilmselgelt kannatanu, olles alasti oma elukohas
juunikuus kella 9 paiku kui väljas on valge (päike loojus 10 juunil kell 22.26) tekkis
konflikt süüdistatava ja kannatanu vahel seksuaalpinnal ning kuna süüdistatavale
see katsumine ei meeldinud, lõi kannatanut korduvalt noaga. Arvestades
süüdistatava ja kannatanu käitumist teo toimepanemise ajal, annab see kohtule
teavet süüdistatava käitumise motiivide kohta. Seega isiku teoeelse ja -järgse
käitumise analüüs andis kohtule teavet lisaks objektiivsetele tehioludele ka
süüteokoosseisu subjektiivse külje kohta.

Riiklik süüdistaja leidis, et süüdistavale etteheidetud tapmise katse on leidnud
tõendamist asjaoluga, et isik kägistas kannatanut, lõi noaga korduvalt kannatanut
vähemalt 22 korda keha, näo, kaela piirkonda ning kinnitades, et juba ühe noalöögi
tagajärjel võib isik surra. Kohus nõustub riikliku süüdistaja väitega selles osas, et
rinnaõõnde ulatuv torke-lõikehaav võib kujutada endast ohtu kõige raskema
tagajärje saabumiseks, kuid sellest ei saa teha koheselt lõplikke järeldusi, et
toimepanija oleks arvestanud võimaliku raske tagajärje saabumisega ning sisimas ka
sellega nõustunud.

Ekspertiisiakt nr x eksperdiarvamuse kohaselt on kannatanule tekitanud hulgaliselt
torke-lõikehaavu, lõikehaavu ja nahakriimustusi, milledest üks torkelõike-haav
ulatus rinnaõõnde, olles koos kaasneva õhkrinna ja vasaku kopsu vigastusega


                                        7 (17)
                                                                           1-15-8551

eluohtlik tervisekahjustus.

Ekspertiisiakti alusmaterjalides Pärnu kiirabikaart x objektiivne leid: muu hulgas
teadvus selge; kirurgiakliiniku haiguslugu x kohaselt lokaalne staatus:
Kompuutertomograafilisel uuringul vasakul tagasihoidlik pneumotooraks, mis ei vaja
dreenimist. 10.06.2015 kell 22:15 teostatud kompuutertomograafiline uuring:
vasema kopsuruumi tipus ja südame ees minimaalne pneumotooraks. Rindkereseina
pehmetes kudedes vasemal VIII/IX roidevahemikus aksillaarsel ja IX/X
roidevahemikus eesaksillaarsel minimaalne pneumatisatsioon 11.06.2015 kell 09:49
rindkere röntgenuuring: vasemal väikesemahuline õhkrind. Võrreldes eilse
(10.06.2015) KT leiuga ei ole õhkrind süvenenud.

Kohus leiab, et iga tervist kahjustav käitumine võib endast kujutada ohtu kõige
raskema tagajärje saabumiseks, kuid sellest ei saa teha koheselt automaatselt
järeldust, et toimepanijal oleks esinenud tapmistahtlus. Tapmise katseks saab isiku
käitumist lugeda vaid juhul kui faktiliste asjaolude hindamisel saab üheselt
tuvastada, et süüdistatav soovis just sellise tagajärge s.o surma saabumist, ega
teinud midagi peale teo toimepanemist, et raske tagajärg ei saabuks.

Alljärgnevalt analüüsib kohus süüdistatava tegevust peale teo toimepanemist. Riiklik
süüdistaja leidis, et esimesena helistas häirekeskusse kannatanu jättes
analüüsimata süüdistatava enda käitumise peale intsidenti. Nimetatud asjaolusid
tuleb arvestada individualiseeritult lähenedes ning tuleb kindlaks teha nii
subjektiivsed kui objektiivsed asjaolud.

Alvin Piht, tekitades kannatanu x eluohtliku tervise kahjustuse, lootis kohtu
hinnangul vältida kannatanu surma. Selleks, et seda saaks väita viitab kohus
järgmisele asjaolule, millele tema lootus ja tegutsemine rajanes.

Nimelt 22.07.2015.a. vaatlusprotokollis kajastatakse 10.06.2015.a. hädaabinumbrile
112 tehtud kõnesid numbritelt x, x ja x. Esimesel juhul on tegemist kannatanu poolt
tehtud kõnega, teise puhul süüdistatava poolt tehtud kõnega ning kolmas kõne on
häirekeskuse töötaja ja EMO töötaja vahel. Kohus käsitleb hetkel kahte esimest
telefonikõne häirekeskusele.

Kannatanu helistas 22.07.2015.a. asitõendi vaatlusprotokolli kohaselt (protokollis
viidatud kui meesterahvas nr 1) 10.06.2015.a. kell 21:08 hädaabinumbrile 112,
kõnesalvestus nimega x. Kannatanu telefoni kõne ajal on taustal kuulda ka teist
meesterahvast (ehk süüdistatavat) kõnelemas (protokollis viidatud kui meesterahvas
2) ning arusaadavas osas on ka tema ütlused protokollitud.

Protokollist nähtuvalt on kannatu ja hädaabi numbri vahelise telefonikõne toimumise
ajal hädaabisse helistanud ka süüdistatav. Protokollitud on tema laused (sulgudes):
„palun häirekeskust siia. Mis see aadress on? Päris hull on ikka“. Nimetatud
järeldust kinnitab samas 22.07.2015.a. vaatlusprotokollis kajastatud kõnesalvestus
nimega x, (süüdistava kõne hädaabi numbrile), mille kohaselt on helistaja esimeseks
lauseks häirekeskusele „Palun häirekeskust siia. Mis see aadress on siin? Päris hull
on siin.“ Ka on kannatanu ja hädaabi numbri vahelise kõne osas kirjas süüdistatava
poolt taustal öeldud lause „ära ain`t sure, ma aitan sind“, mis on paralleelselt kirjas
ka süüdistatava telefonikõne osas. Samuti on kannatanu ja hädaabi numbri
vahelisest telefonikõnest nähtuvalt mingil hetkel kannatanu asemel hakanud
kannatanu telefonilt hädaabi numbriga suhtlema süüdistatav, kes muu hulgas ütleb
„ma olen tema juures ja aitan teda“, kui hädaabi kõne vastu võtnud naisterahvas


                                       8 (17)
                                                                           1-15-8551

selgitab, et suunab kõne arstile, kes juhendaks, kuidas inimest aidata vastab
süüdistatav „üritan niipalju, kui sõjaväes õpitud on. Ma oskan aidata.“

Seda, et kannatanu ja süüdistatav on helistanud hädaabinumbrile paralleelselt saab
järeldada ka kõrvutades kõnede alustamise aegu ning kestvust. Kannatanu helistas
hädaabinumbrile kell 21:08:31 ning kõne kestis 5 minutit ja 28 sekundit ning
süüdistatav helistas hädaabinumbrile kell 21:11:21, kõne kestis 2 minutit ja 36
sekundit.

Riikliku süüdistaja väide, mis tugines kannatanu ütlustele, et süüdistatav ei
võimaldanud tal hädaabi numbrile helistada ja abi kutsuda pole kohtu hinnangul
usutav. On tuvastatud kirjalike tõenditega, mida kohus kohtuistungil ka uuris ja
süüdistatava enda ütlustega, et kannatanu helistas hädaabinumbrile ja ka
süüdistatav kahe minuti möödudes tegi seda sama, seega süüdistataval puudus
igasugune põhjus helistamise takistamiseks, vaid vastupidi süüdistatav helistas ja oli
mures kannatanu seisukorra pärast, mida kohus ülalpool ka analüüsis.

15.06.2015.a. asitõendi vaatlusprotokollis on vaadeldud mobiiltelefoni Samsung GT-
x, IMEI-kood x, x ning SIM EMT SIM Serial number (x): x abonent x, tegemist on
süüdistatavale kuuluva telefoni ning abonemendiga. Asitõendi vaatlusprotokollile
lisatud telefonist välja trükitud kõnede ja SMS andmed.

Nimetatud väljatrükis on asjakohased 10.06.2015.a. valitud kõned. Väljatrükk
kinnitab nii süüdistatava ütlusi hädaabi numbrile 112 helistamise kohta, kui ka
seda, et 22.07.2015.a. vaatlusprotokollis kajastatud kõnesalvestuse nimega x näol on
tegemist kõnega, mis on valitud süüdistatava telefonilt.

Veel juhib kohus tähelepanu olulisele asjaolule, tuues välja ka käsitletud kõnele
eelnenud kõne. Nimelt telefonist välja võetud kõnede andmete väljatrüki kohaselt on
10.06.2015.a. kell 21.08 süüdistatav helistanud numbrile 100, mis näitab, et
süüdistatav soovis kannatanuga ajaliselt samaaegselt helistada hädaabi numbrile,
kuid on valinud vale numbri. Seejärel on ta helistanud korrektselt hädaabinumbrile
112, mis kinnitab süüdistatava soovi kannatanule abi osutada.

Seega eeltoodu koos süüdistatava poolt antud ütlustega moodustavad usutava
terviku, et süüdistatav kohe pärast teo toimepanemist asus astuma samme, et
kutsuda kannatanule abi, vältimaks tema surma, mille saabumise temapoolset
soovimatust iseloomustavad ka süüdistatava sõnad „ära ain`t sure, ma aitan sind“.
Tunnistajate x ja x ütluste kohaselt oli kannatanu nende saabumisel teadvusel ja
suhtles nendega, samuti oli kannatanu teadvusel haiglasse jõudes, mis kokkuvõttes
kohtu hinnangul viitab, et süüdistatav soovis kannatanu surma saabumist vältida
ning isik võis loota, et kannatanu ei sure.

Riigikohus on oma lahendis 3-1-1-79-15 selgitanud, et kohus peab arvestama ka
seda, kui süüdistatav on helistanud vahetult pärast noahoopi hädaabi numbrile ja
kutsunud kannatanule abi. Riigikohtu hinnangul „subjektiivse külje tuvastamisel on
abipakkuvateks kriteeriumiteks ka isiku teoeelne ja -järgne käitumine, samuti tema teo
objektiivne   avaldumine.      Nimetatud    asjaolusid     tuleb  arvestada     rangelt
individualiseeritult konkreetset kriminaalasja silmas pidades ning isegi siis, kui on
tuvastatud, et isik sai täiel määral aru enda teo ohtlikkusest, ei tähenda see
automaatselt, et isik oleks arvestanud võimaliku raske tagajärje saabumisega ning
sellega sisimas ka nõustunud. Ka väliselt eluohtliku teo toimepanemise korral on seega
arvestatav argument, et tegelikkuses lootis teo toimepanija võimalikuna äratuntud


                                       9 (17)
                                                                            1-15-8551

tagajärge vältida (3-1-1-128-06, p 9).“ Kolleegium on asunud seisukohale, et
süüdistatava poolne kohene kiirabi kutsumine osutab süüdistatava soovile
kannatanu surma saabumist vältida ning asjaolu, et kannatanu on nii abi kutsumise
ajal kui ka haiglasse jõudes teadvusel võib anda süüdistatavale adekvaatse aluse
loota, et kannatanu ei sure (RKKK 3-1-1-79-15, p 8).

KarS § 118 sätestatud delikt on oma iseloomult alternatiivaktiline, ning selle
koosseisu täidab teise inimese tervise kahjustamine. Objektiivne koosseis seisneb
raske tervisekahjustuse tekitamises mille tulemusena on kahjustatud inimese
kehaline või vaimne heaolu ning mis objektiivsel hinnangul vajab väljaravimist ehk
meditsiinilist sekkumist.

KarS § 16 lg 1 kohaselt hinnatakse tahtluse tuvastamisel isiku ettekujutust
toimepandavast teost, teo tulemusena saabuvast tagajärjest ning üldjoontes ka teo ja
tagajärje vahelisest põhjuslikust seosest teo toimepanemise ajal. Seega on tahtluse
hindamisel oluline, kuidas teo toimepanija teo suhtes ex ante tajus enda teo
loomulikku tähendust (sisu) ning sellega kaasnevaid või kaasneda võivaid tagajärgi
ning millise intensiivsusega oli tema tahe sellise teo toimepanemisega või sellise teoga
kaasnevate tagajärgede saabumisega seotud. Kohtuliku uurimise käigus on
vastuvaidlematult tuvastatud, et süüdistatava poolt kannatanu suhtes noaga rünne
tõi kaasa tagajärjed, mille kohaselt olid häiritud kannatanu organismi koe või elundi
terviklikus ja nende toime.

Seega on olemas põhjuslik seos süüdistatava teo (kannatanu ründamine noaga) ja
kannatanu tervise kahjustamise (vasakul pool kehatüvel külgmiselt paikneva torke –
lõikehaav millega kaasnes IX roide murd, õhkrind ja vasaku kopsu vigastus, mis
häirisid kannatanu organismi koe või elundi terviklikust ja nende normaalset toimet),
sest     konkreetse     teo   mõttelisel     kõrvaldamisel    oleks   karistusõiguse
ekvivalentsusteooria kohaselt välistatud ka konkreetse tagajärje saabumine (conditio
sine qua non). Kuivõrd Alvin Piht`i poolt toime pandud ründe tulemusena kandus
tema ründevahendi teel kannatanule edasi mateeria, mis avaldas kannatanule mõju,
kutsus esile negatiivse muutuse kannatanu tervises, tuleb nimetatud tagajärg
objektiivselt omistada süüdistatava poolt toimepandud teole.

Kokkuvõtvalt leiab kohus, et kohtuliku uurimise käigus on tuvastatud, et
süüdistatava ja kannatanu vahel tekkis tüli, mille põhjustas asjaolu, et kannatanu
katsus süüdistatava suguelundeid, mis tõi seejärel kaasa omavahelise konflikti ning
süüdistatav lõi kannatanut korduvalt noaga ja kägistas. Kuriteo tehioludest lähtuvalt
pidi süüdistatava tahte intellektuaalne aspekt hõlmama teadmist, et sellise teoga
(teise isiku terariistaga ründamise ja kägistamise teel) on võimalik teise isiku tervise
kahjustamine ning sellise tegevuse alustamise ja jätkamisega pidi süüdistatava tahte
voluntatiivne aspekt vähemalt hõlmama möönmist, et tema teoga võib teise isiku
tervis kahjustatud saada.

Kohtu hinnangul kriminaalasjas on tuvastatud, et süüdistatav ründas 10.06.2015.a.
kella 21.05 paiku ühise alkoholitarvitamise käigus Sauga alevikus keskuse tn 6
korteris nr 2 elutoas teravaotsalise ja lõiketera omava vahendiga kannatanut ning
tekitas talle raske tervisekahjustuse. Kohus leiab, et selline valik on õiguslikult
etteheidetav ning omistab subjektiivselt menetlusalusele isikule normatiivse süü
KarS § 118 lg 1 p 1 järgi sätestatud tunnustele vastava kuriteo toimepanemises.

Kohtule esitatud teabe kohaselt süüdistatava teos süüd välistavaid asjaolusid
tuvastatud ei ole. KarS § 27 kohaselt on õigusvastane tegu, mis vastab seaduses



                                       10 (17)
                                                                           1-15-8551

sätestatud süüteokoosseisusele ja mille õigusvastasus ei ole välistatud käesoleva
seadustiku, muu seaduse või rahvusvahelise tavaga. Kuivõrd süüteokoosseisudes on
esitatud süütegu, tuleb eeldada, et selline süütegu on ka õigusvastane. Tegu tuleb
lugeda õiguspäraseks üksnes siis kui õiguskorras esineb õigusvastasust välistav
asjaolu. Süüdistatav ja tema kaitsja etteheidetava süüteo osas õigusvastasust
välistavaid asjaolusid eraldi esile ei toonud, samuti pole tuvastanud kohus selliseid
asjaolusid kohtumenetluse käigus. Kohus asub seisukohale, et Alvin Piht ja tema
poolt KarS § 118 lg 1 p.1 järgi tunnustele vastava koosseisupärase teo
toimepanemine tuleb lugeda õigusvastaseks.

Alvin Piht’ile ette heidetud tegu KarS § 113 lg 1 - § 25 lg 2 järgi kuulub isik õigeks
mõistmisele, kuna pole tuvastatud süüdistatava tahtlust panna toime tapmise katse
kannatanu x suhtes. Kaitsja taotles kvalifitseerida tegu KarS § 115 provotseeritud
tapmise katsena, põhjendades seda asjaoluga, et kannatanu oma käitumisega
provotseeris sellise situatsiooni tekkimist. Kohus taolise lihtsustatud käsitlusega
nõustuda ei saa ning leiab, et provotseeritud tapmise puhul KarS § 115 järgi on alust
analüüsida juhul, kui tapmine või kui tapmine on jäänud katse staadiumi, peab
olema toime pandud äkki tekkinud tugeva hingelise erutuse seisundis, mille on
põhjustanud kannatanupoolne vägivald või solvamine tapja või tema lähedase isiku
suhtes.

Kriminaalõiguse teoorias mõistetakse tugeva hingelise erutuse seisundi all
emotsionaalsest pingest tingitud seisundit, mille tõttu isiku võime oma tegudest aru
saada ja neid juhtida on piiratud. Käesolevas kriminaalasjas tehtud
kohtupsühholoogiaekspertiisist ei nähtu, et isik oleks olnud tugevas hingelise
erutuse seisundis. On tuvastatud, et tal esineb kerge vaimne alaareng ning
alkoholisõltuvus. Alvin Piht reaktsioon tulenes tema isiksuse eripärast. Talle
inkrimineeritava   kuriteo    toimepanemise     ajal   ei    esinenud  süüdistataval
psüühikahäiret või muud terviseseisundit, mis olulisel määral oleks mõjutanud tema
teadvust ja käitumist ning takistanud tal adekvaatselt oma tegudest aru saada ja
neid juhtida.

Seega on oluline märkida, et tugeva hingelise erutuse seisundi peab olema esile
kutsunud kannatanupoolne vägivald või solvamine ja et see oleks olnud vahetu.
Teisisõnu afektiseisund ja sellest tulenev tapmissoov peab olema tekkinud äkki, st
vahetult pärast vägivallaakti või solvamist. Seega on oluline, et kannatanu rünne ja
tapmine oleks vaadeldavad ühtse ja katkematu elulise sündmusena.

Süüdistatava väide, et kannatanu vehkis noaga pole kohtuliku uurimis käigus
tõendamist leidnud, mida tõendab ka asjaolu, et süüdistataval puudusid igasugused
vigastused. Samuti kannatanu ei kinnitanud nimetatud asjaolu, muud tõendid mis
kinnitaksid kannatanu poolt noaga vehkimist ei ole tuvastatud. Seega kannatanu
tegevust kohtu hinnangul ei saa käsitleda provotseeriva käitumisena, samuti pole
tuvastatud, et kannatanu oleks mingilgi moel solvanud süüdistatavat. Solvamine on
tegu mis riivab kannatanu autunnet ehk väärikust samuti seisneb solvamine
inimese halvustamises ebasündsas vormis. Kohtuliku uurimise käigus ülalnimetatud
tegevusi kohtuliku uurimise käigus pole tuvastatud. Kohus leiab, et süüdistatav võis
olla ärritunud kannatanu teost, või olla sellest stressiseisundis, mis on
inimloomusele omased seisundid, mis samas ei võta talt võimalust sihipäraselt
käituda ja tegutseda. Seega jätab kohus kaitsja taotluse ümber kvalifitseerida Alvin
Pihtile esitatud süüdistus provotseeritud tapmise katsena rahuldamata.




                                      11 (17)
                                                                              1-15-8551



Karistus.

KarS § 56 lg 1 kohaselt on karistamise alus isiku süü. Karistuse mõistmisel kohtu
poolt või määramisel kohtuvälise menetleja poolt arvestatakse kergendavaid ja
raskendavaid asjaolusid, võimalust mõjutada süüdlast edaspidi hoiduma süütegude
toimepanemisest ja õiguskorra kaitsmise huvisid.

Kohus luges Alvin Piht suhtes kergendavaks asjaoluks puhtsüdamlikku kahetsust,
samuti leidis kohus, et isik sai aru oma teguviisi keelatusest ja õigusvastasusest,
kuna isik kohtuistungil kahetses korduvalt ja tunnistas oma tegu. Raskendavaid
asjaolusid kohus ei tuvastanud. Isik on varem kriminaalkorras karistamata,
väärteokorras kuus kehtivat karistust, omab ühte alaealist last, kelle kasvatamisest
osa ei võta. Riiklik süüdistaja esitas kohtule kirjalikke tõendeid selle kohta, et
süüdistatav on ka varem olnud vägivaldne. Kohus leiab, et varasemad võimalikud
vägivallajuhtumid ei ole arutataval juhul kohtuliku arutamise objekt ning lähtuvalt
sellest ei ole võimalik teha tõsikindlaid järeldusi selle kohta, millele oli isiku tahtlus
nendel kordadel suunatud, seega pole võimalik teha järeldusi arutatavas
kriminaalasjas teiste väidetavate vägivallajuhtumite kohta.

Kohus, analüüsinud põhjalikult poolte seisukohti, leiab, et süüdistatava huvide
kaalumisel tuleb hinnata kas tema süü temale etteheidetud koosseisupärases
õigusvastases teos on tuvastatud ilma kõrvaldamata kahtluseta ning seejärel
nimetatud asjaolu tuvastamisel tuleb kaaluda õiguskorra kaitsmise huvisid ning
leida seaduse poolt etteantud karistusraamidest sanktsioon, mis on proportsionaalne
süüdistatava süüle ning tema poolt toimepandud teos ja motiveeriks süüdistatavat
ühiskonnas heade kommete, tavade ja normide seaduskuulekat täitmist.

Kohus on seisukohal, et süüdistatava poolt süüliselt toimepandud koosseisupärase
ja õigusvastase teoga rünnati kannatanu kehalist puutumatust ja tervist viisil, mis
põhjustas kannatanule ohu elule. Lisaks x kehalise puutumatuse kui õigushüve
ründamisele ründas süüdistatav selle teoga ka õiguskorda tervikuna, kui
ühiskonnaliikmete õiguslikult garanteeritud võimalust turvaliselt eksisteerida.

Analüüsides Alvin Piht poolt toime pandud tegu väljendub kohtu hinnangul
süüdistatava käitumises hoolimatus inimese tervise suhtes, süüdistatav ei näidanud
austust õiguskorra, kui ühiskonnas heade kommete ja normidega kinnistatud
isikuvahelise suhtlemise turvalisust, avalikku kindlustunnet ning iga isiku
põhiõiguste ja vabaduste realiseerimist tagava reeglistiku suhtes.

Sellist üldise turvatunde ning inimelu suhtes avalikku hoolimatut käitumist ei ole
õigusriiklikult korrastatud ühiskonnas võimalik taluda ning vastavalt KarS § 56 lg 1
peab kohtuotsuses kajastuma ka sellekohane selge ühiskondlik etteheide nii eri- kui
ka üldpreventatiivses mõttes.

KarS § 118 lg 1 sanktsioon näeb ette raske tervisekahjustuse eest karistuse 4 kuni
12 aastat vangistust. Riiklik süüdistaja leidis, et isikut tuleb karistada KarS § 113 lg
1 -§ 25 lg 2 sanktsiooni alammääras s.o 6 aasta ja 6 kuulise vangistusega ning
põhjendas seda seisukohta poolte vaidluses. Kaitsja leidis, et isikule tuleb mõista
tingimuslik karistus sanktsiooni alammäära piires.

Alvin Piht`i suhtes korraldati ambulatoorne kohtupsühhiaatrialine ekspertiis (akt nr
x), milles ekspert vastas, et Alvin Piht ei põe kestvat rasket psüühikahäiret. Tal


                                        12 (17)
                                                                           1-15-8551

esineb kerge vaimne alaareng ning alkoholisõltuvus. Talle inkrimineeritava kuriteo
toimepanemise ajal ei esinenud uuritaval psüühikahäiret (või muud terviseseisundit),
mis olulisel määral oleks mõjutanud tema teadvust ja käitumist ning takistanud tal
adekvaatselt oma tegudest aru saada ja neid juhtida.

Alvin Piht oli talle inkrimineeritava kuriteo toimepanemise ajal süüdivusseisundis, st
ta oli võimeline aru saama oma tegude keelatusest, võimeline endale oma tegudest
aru andma neid juhtima ja kandma süüdimõistmisel karistust. Alvin Piht ei vaja
meditsiinilise iseloomuga mõjutusvahendite, sh sundravi, kohaldamist.

Kohus põhjendab karistuse mõistmist alla keskmise sanktsiooni sellega, et
süüdistatav kahetses kohtuistungil puhtsüdamlikult tegu, on varem kriminaalkorras
karistamata, tegu oli juhuslikku laadi, samuti ei vaielnud isik tsiviilhagi ega
mittevaralise kahju hüvitamise osas.

Kohus on seisukohal, et karistuse mõistmisel tuleb arvestada sealhulgas ka
kannatanu x enda tegevusega enne kuriteo toimepanemist, mis oligi tegelikkuses
selle sündmuse ajendiks.

Seega kohtu hinnangul tuleb süüdistatava suhtes eripreventiivse eesmärgi
saavutamiseks kohaldada vangistust sanktsiooni alammääras ning Alvin Piht’ile
tuleb mõista neli (4) aastat ja kuus (6) kuud vangistust, mis isiku
kinnipidamiseasutusse paigutatuna võimaldaks tal vahetult tajuda ise enda
õigusvastase käitumise tagajärgi ning hoiduks saadud kogemuse põhjal edaspidi
uute kuritegude toimepanemisest. Karistuse kandmise aja algust tuleb arvestada
alates tema kinnipidamisest s.o 10.06.2015 a

Kohtu hinnangul vastab selline karistus Alvin Piht süüle temale etteheidetud süüteo
toimepanemises. Samuti on selline karistus kui õiguslik etteheide ilmselt piisav ja
range motiveerimaks süüdistatavat ühiskonnas heade kommete ja normidega
kinnistatud isikuvahelise suhtlemise reeglistiku järgimisele edaspidi ning kaitseb ka
õiguskorda läbi piisava üldpreventiivse toime omamise. Viimane on oluline seetõttu,
et tahtlikult toime pandud raske isikuvastase süüteo eest süüdistatava süüle vastava
õiglase karistuse mõistmise läbi taastab ja kinnitab kohus ka teiste inimeste usku
normikehtivusse ja usaldust õiguskorda.

Tsiviilhagi

KrMS § 310 lg 1 kohaselt kohus, süüdimõistva kohtuotsuse tegemisel, rahuldab
tsiviilhagi kas täielikult või osalisel või jätab selle rahuldamata või läbivaatamata.
VÕS § 1043 sätestab, et teisele isikule õigusvastaselt kahju tekitanud isik peab kahju
hüvitama, kui ta on kahju tekitamises süüdi või vastutab kahju tekitamise eest
vastavalt seadusele. VÕS § 1045 lg 1 p 2 ja 8 kohaselt on kahju tekitamine
õigusvastane eelkõige siis, kui see tekitati kannatanule kehavigastuse või
tervisekahjustuse tekitamisega, heade kommete vastase tahtliku käitumisega.

VÕS § 127 lg 1 selgitab, et kahju hüvitamise eesmärgiks on kahjustatud isiku
asetamine olukorda, mis on võimalikult lähedane olukorrale, milles ta oleks olnud,
kui kahju hüvitamise kohustuse aluseks olevat asjaolu ei oleks esinenud. VÕS § 127
lg 4 täpsustab, et isik peab kahju hüvitama üksnes juhul, kui asjaolu, millel tema
vastutus põhineb, on kahju tekkimisega sellises seoses, et tekkinud kahju on selle
asjaolu tagajärg (põhjuslik seos). VÕS § 128 lg 2 kohaselt on varaline kahju eelkõige


                                      13 (17)
                                                                            1-15-8551

otsene varaline kahju ning VÕS § 128 lg 5 kohaselt mittevaraline kahju hõlmab
eelkõige kahjustatud isiku füüsilist ja hingelist valu ning kannatusi.

VÕS § 134 toob välja mittevaralise kahju hüvitamise erisused ning selle teise lõike
kohaselt isikule kehavigastuse tekitamisest tekkinud kahju hüvitamise kohustuse
olemasolu korral tuleb kahjustatud isikule mittevaralise kahju hüvitiseks maksta
mõistlik rahasumma. VÕS § 134 lg 5 kohustab mittevaralise kahju hüvitise
määramisel arvestama rikkumise raskust ja ulatust ning kahju tekitaja käitumist ja
suhtumist kahjustatud isikusse pärast rikkumist.

Kannatanu x esitas 25.09.2015.a. tsiviilhagi, nõudes talle tekitatud varalise kahju
summas 14,56 € hüvitamist süüdistatava poolt. Tsiviilhagi juurde on esitatud
Pharmac AS Linnaapteegi 26.06.2015.a. arve nr 289050 summas 5,46 € ja SA Pärnu
Haigla 15.06.2015.a. arve nr OA0941626 summas 7,50 €. Samuti SA Pärnu Haigla
arve tasumist kinnitav 25.09.2015.a. maksekorraldus ja AS Eesti Post arve nr 48151,
mille kohaselt on x tasunud SA Pärnu Haigla arvet tasudes ka makse vahendustasu
summas 1,60 €. Kohtuistungil jäi kannatanu esitatud tsiviilhagi juurde. Kannatanu
nõude aluseks olevad kulud tekkisid süüdistatava poolt talle tekitatud
kehavigastustest tingituna. Kohus on seisukohal, et esitatud tsiviilhagi on
põhjendatud ja rahuldab Võlaõigusseaduse (edaspidi VÕS) § 1043, § 1045 lg 1 p 2, 8,
§ 1044 lg 1 alusel x tsiviilhagi varalise kahju summas 14,56 € nõudes.

12.10.2015.a. esitas x tsiviilhagi täienduse, paludes kohtul enda kasuks välja mõista
ka mittevaraline kahju mõistlikus rahasummas. Kannatanu on tsiviilhagis märkinud,
et pärast talle vigastuste tekitamist on tal epilepsia hood tihenenud, teo tagajärjel
kannatas talle tekitatud vigastuste tõttu valu käes, samuti tegid vigastused
kannatanu keha välimuse inetumaks.

Kohtuistungil kannatanu andis ütlusi, et alates 1992.a. on tal määratud puue, 80 %,
mõned aastad hiljem tõusis see 90 % peale, on selline siiani. Sagenenud on
haigushood (epilepsia), lisandunud on selja- ja jalavalud, muid tagajärgi ei oska
nimetada. Kannatanu jäi kohtuistungil esitatud mittevaralise kahju hüvitamise
nõude juurde. Süüdistatav Alvin Piht tunnistas kannatanule kehavigastuste
tekitamist ega vaielnud tsiviilhagi vastu. Isiku ekspertiisiakt nr x eksperdiarvamuse
kohaselt esinesid x hulgaliselt torke-lõikehaavad, lõikehaavad ja nahakriimustused
erinevates kehapiirkondades, 9. roide murd, vasaku kopsu vigastus ja õhkrind.

x esinevad tervisekahjustused paranevad eksperdi hinnangul nelja nädala piirides.
Kohtu hinnangul olid kannatanu vigastused ja nende talle tekitamine sellised, mis
põhjustasid talle valu ja on eelduslikult jätnud – vähemalt osaliselt – tema kehale
jälgi armide näol, moonutades selliselt tema keha välimust. Samas ei ole kohtule
esitatud tõendeid, mis kinnitaks kannatanu väidet, et epilepsiahoogude sagenemine
ning suurenenud selja- ja jalavalud on otseses seoses talle 10.06.2015.a. tekitatud
kehavigastustega. Kohtuistungil 10.06.2015.a. juhtunuga seoses ütlusi andes tõi
kannatanu välja, et juba sel ajal esines tal selja- ja jalavalusid (põhjus, miks oli teo
toimepanemise ajal alasti voodis), epilepsia diagnoositud juba enne vahejuhtumit.
Seega on kannatanu väited tema elukvaliteedi languse seosest süüdistatava poolt
talle tekitatud vigastustega paljasõnalised.

VÕS §134 lg 5 kohaselt kohus arvestab mittevaralist kahju määrates sellega, et


                                       14 (17)
                                                                           1-15-8551

süüdistatav asus kannatanule abi andma, kutsus talle kiirabi, ka on süüdistatav
oma tegu kahetsenud.

Riigikohus on korduvalt rõhutanud, et kohtute väljamõistetud mittevaralise kahju
hüvitiste suurused peavad vastama ühiskonna üldise heaolu tasemele ning kas või
juba üldise võrdsuspõhiõiguse tagamiseks ja kohtusüsteemi autoriteedi säilitamiseks
olema sarnastel asjaoludel võrreldavad (nt Riigikohtu tsiviilkolleegiumi 9.04.2008.a.
otsus asjas nr 3-2-1-19-08, p 13 ja 22.10.2008. a otsus asjas nr 3-2-1-85-08, p 13)

Määramaks kindlaks, mis on käesoleval juhul mõistlik rahasumma mittevaralise
kahju hüvitamiseks, toetub kohus muu hulgas 2014-2015 aasta sellekohasele
kohtupraktikale, tuginedes lahenditele, kus süüdistatav on kannatanu suhtes toime
pannud elu- või tervisevastase teo. Kriminaalasjas nr 1-14-2998 mõistis kohus
kannatanu kasuks välja mittevaralise kahju summas 500 €, kannatanule põhjustati
füüsilist valu ja ninaluude murd. Kriminaalasjas nr 1-14-7430 on kohus ühe
kannatanu kasuks välja mõistnud mittevaralise kahju hüvitise summas 500 €,
kellele tekitati füüsilist valu, verevalumid ja marrastuse näol ning ninaluude murd.
Teise kannatanu kasuks mõistis kohus välja mittevaralise kahju summas 300 €,
kannatanule tekitati füüsilist valu, hematoom silma ümbruses, haav ülahuulel,
lõikehamba murd, vigastused ei olnud püsivad.

Arvestades, et kannatanule tekitati valu, vigastused ja tema keha välimus on
süüdistatava tegevuse tagajärjel moonutatud, kuid vigastused on paranenud ja ei ole
põhjustanud kannatanule püsivat funktsionaalset häiret, süüdistatav asus
kannatanule abi andma, kutsus talle kiirabi, süüdistatav on oma tegu kahetsenud,
on kohtu hinnangul x`le tekkinud mittevaralise kahju hüvitamiseks mõistlikuks
summaks 500 €.

Kriminaalmenetluse kulude väljamõistmine

Välja mõista Alvin Piht`ilt riigituludesse menetluskulud: KrMS § 179 lg 1 p 2 alusel
sundraha 1075 €, KrMS § 175 lg 1 p 3 alusel isiku kohtuarstliku ekspertiisi tasu 84
€ (ekspertiisiakt nrx), DNA ekspertiisi tasu 2964 € (ekspertiisiakt nr x),
sõrmejäljeekspertiisi tasu 663 € (ekspertiisiakt nrx), kohtupsühhiaatriaekspertiisi
tasu 255 € (ekspertiisiakt nr x), KrMS § 175 lg 1 p 4 alusel riigi õigusabi eest 480 €,
kokku 5521 €.

Eesti Advokatuuril hüvitada vandeadvokaat Vahur Krinal`ile õigusabi kulud seni
hüvitamata osas, s.h 20% käibemaksuga 360 €.

Riigi kasuks välja mõistetud menetluskulud tasuda Maksu- ja Tolliameti a/a nr:
EE351010052031000004 SEB Pank AS-is või a/a nr: EE502200221014193355
Swedbank AS-is või a/a nr: EE401700017002872300 Nordea Bank Finland PLC
Eesti filiaalis või a/a nr: EE873300333499990003 Danske Bank AS Eesti filiaalis,
kohustuslik on märkida maksekorraldusele viitenumber 99916700009736.
Selgituseks märkida: menetluskulud, isiku nimi, kriminaalasja number.

Kui rahalised nõuded pole täies ulatuses tähtajaks täidetud suunatakse nõuded
täitemenetluse läbiviimiseks kohtutäiturile täitemenetluse seadustikus sätestatud
korras.




                                       15 (17)
                                                                           1-15-8551

Asitõendid

Pakend nr 1 - 10.06.2015a sündmuskoha vaatluse käigus Pärnumaal x vallas x
alevikus x tn x korteri nr x x elukohas toa laualt kaasa võetud verekahtlase
määrdumisega nuga – KrMS § 126 lg 3 p 4 alusel hävitada.

Pakend nr 2 - 10.06.2015a sündmuskoha vaatluse käigus Pärnumaal x vallas x
alevikus x tn x korteri nr x x elukohast kaasa võetud Alvin Pihtile kuuluv
mobiiltelefon Samsung GT- E1081T, IMEI x) – KrMS § 126 lg 3 p 2 alusel tagastada
Alvin Piht’ile.

Pakend nr 2 - 10.06.2015a Alvin Pihti kahtlustatavana kinnipidamisel tema seljas
olnud riided – halli värvi T-särk - KrMS § 126 lg 3 p 4 alusel hävitada.

Pakend nr 1 - 11.06.2015 Alvin Pihti isiku läbivaatuse käigus tema paremas jalas
olnud verekahtlase määrdumisega sokk - KrMS § 126 lg 3 p 4 alusel hävitada.

Pakend nr 2 - 11.06.2015 Alvin Pihti isiku läbivaatuse käigus tema jalas olnud
verekahtlase määrdumisega teksapüksid – KrMS § 126 lg 3 p 4 alusel hävitada .

Pakend nr 1 – 23.07.2015 x sõrme- ja peopesajälgede võrdlusjälgede kaart – KrMS §
126 lg 3 p 1 alusel jätta toimiku materjalide juurde.

CD-R-plaat Häirekeskuse hädaabinumbrile 112 tehtud kõnesalvestisega – KrMS §
126 lg 3 p 1 alusel jätta kriminaalasja juurde.


Edasikaebamise kord

Apellatsioonõiguse kasutamise soovist teatada Pärnu Maakohtule kirjalikult 7 päeva
jooksul, alates kohtuotsuse resolutiivosa kuulutamisest. Apellatsioonkaebus tuleb
esitada Tallinna Ringkonnakohtule 15 päeva jooksul alates otsuse avalikult
teatavakstegemisest.




Igor Pütsep               Aime Nikopensius                 Maarja Leht
Kohtunik                  Rahvakohtunik                    Rahvakohtunik




Tallinna Ringkonnakohtu 14.11.2016.a kohtuotsuse resolutsioon:

Tühistada Pärnu Maakohtu 8. veebruari 2016.a otsus Alvin Pihti õigeksmõistmises
KarS § 113 lg 1-§ 25 lg 2 järgi ning tema süüditunnistamises ja karistamises KarS §
118 lg 1 p 1 järgi ning temalt DNA ekspertiisi tasu summas 2 964 eurot ja
menetluskulud kogusummas 5 521 eurot väljamõistmises.

Teha uus otsus, millega tunnistada Alvin Piht süüdi KarS § 113 lg 1 - § 25 lg 2 järgi
ja mõista talle karistuseks 6 (kuus) aastat 6 (kuus) kuud vangistust.



                                       16 (17)
                                                                          1-15-8551

Välja mõista Alvin Pihtilt menetluskuluna DNA ekspertiisi eest 969 (üheksasada
kuuskümmend üheksa) eurot riigituludesse, seega menetluskulud kokku
kogusummas 3 526 (kolm tuhat viissada kakskümmend kuus) eurot.
Muus osas jätta kohtuotsus muutmata.

Prokuröri apellatsioon rahuldada.

Kaitsja ja kannatanu apellatsioonid jätta rahuldamata.

Jätta apellatsioonimenetluses osutatud riigi õigusabi eest Rüütli Advokaadibüroole
kindlaks määratud tasu 120 (ükssada kakskümmend) eurot täies ulatuses Eesti
Vabariigi kanda KrMS § 185 lg 1 alusel.


KOHTUOTSUS JÕUSTUS OSALISELT 18.01.2017.a RIIGIKOHTU MÄÄRUSEGA.




                                      17 (17)
