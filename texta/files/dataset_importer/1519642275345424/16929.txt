                                   KOHTUOTSUS
                                      Eesti Vabariigi nimel
Kohus                                 Tallinna Halduskohus
Kohtunik                              Kristjan Siigur
Otsuse avalikult
teatavakstegemine                     29. aprill 2016, Tallinn
Haldusasja number                     3-15-3119

Haldusasi                             OÜ Zunt kaebus Maksu- ja Tolliameti 9. septembri
                                      2015 maksuotsuse nr 12.2-3/026420-8 tühistamise
                                      nõudes
Menetlusosalised                      Kaebaja: OÜ Zunt
                                        Esindaja: v.adv. Elvira Tulvik
                                      Vastustaja: Maksu- ja Tolliamet
                                        Esindajad: Sandra Salumäe ja Miiko Vainer


RESOLUTSIOON
    1. Rahuldada OÜ Zunt kaebus osaliselt. Tühistada Maksu- ja Tolliameti 9. septembri
       2015 maksuotsus nr 12.2-3/026420-8 osas, millega suurendati kaebaja
       maksukohustust kokku 2117,24 euro võrra ehk millega
            a. suurendati sotsiaalmaksu tasumise kohustust 468,87 euro võrra,
            b. suurendati kinnipeetud tulumaksu tasumise kohustust 292,40 euro võrra,
            c. suurendati kinnipeetud töötuskindlustusmakse tasumise kohustust 28,42
               euro võrra,
            d. suurendati arvestatud töötuskindlustusmakse tasumise kohustust 14,21
               euro võrra ning
            e. vähendati sisendkäibemaksusummat, mis on seadusega lubatud maha
               arvata, 1313,34 euro võrra.
    2. Mõista OÜ Zunt kasuks Maksu- ja Tolliametilt välja menetluskulu 1014 eurot.

Edasikaebamise kord: Menetlusosalistel on õigus kohtuotsuse peale esitada apellatsioonkaebus
Tallinna Ringkonnakohtule hiljemalt 30. mail 2016 (HkMS § 180, § 181 lg 1). Vastuseks teise
menetlusosaliste poolt esitatud apellatsioonkaebusele võib esitada vastuapellatsioonkaebuse 14 päeva
jooksul apellatsioonkaebuse menetlusosalisele kättetoimetamisest arvates või ülejäänud
apellatsioonitähtaja jooksul, kui see on pikem kui 14 päeva (HKMS § 184). Kui apellant soovib asja
arutamist kohtuistungil, tuleb seda apellatsioonkaebuses märkida, vastasel korral eeldatakse, et ta on
nõus asja lahendamisega kirjalikus menetluses (HKMS § 182 lg 1 p 9). Kui menetlusosaline soovib
apellatsioonkaebuse esitamiseks saada menetlusabi, tuleb tal Tallinna Ringkonnakohtule esitada
vastavasisuline taotlus. Menetlusabi taotluse esitamine ei peata menetlustähtaja kulgemist (HKMS §
116 lg 5) ning apellatsioonitähtaja järgimiseks peab menetlusabi taotleja tegema tähtaja kestel ka
menetlustoimingu, mille tegemiseks ta menetlusabi taotleb, eelkõige esitama apellatsioonkaebuse
(HKMS § 116 lg 6).



                                                -1-
                      Tallinna Halduskohtu otsus haldusasjas 3-15-3119


ASJAOLUD JA VAIDLUSTATUD MAKSUOTSUS

1. OÜ Zunt osutas 2014. aasta juuni ja septembri vahelisel perioodil üheaegselt
restoraniteenust, mis kuulus maksustamisele 20%-lise käibemaksuga, majutusteenust, mis
kuulus maksustamisele 9%-lise käibemaksuga ning maksuvaba käibena sotsiaalteenuseid.
Ostuarvete alusel kajastas OÜ Zunt oma käibemaksuarvestuses sisendkäibemaksu kas täies
ulatuses, oma määratud proportsiooni alusel või üldse mitte, lähtudes arve sisust ning oma
äranägemisest selle kohta, kas või kui palju teatud arve esemeks olevat kaupa või teenust
maksustatava käibe tarbeks kasutati. Samuti tegi OÜ Zunt 2014. aasta juunis 1100 euro
suuruse väljamakse M. A.le.

2. Maksu- ja Tolliamet tegi 9. septembril 2015 maksuotsuse nr 12.2-3/026420-8, millega
suurendas OÜ Zunt 2014. aasta juunikuu tööjõumaksude (sotsiaalmaks, kinni pidamisele
kuuluv tulumaks, töötuskindlustusmaksed) tasumise kohustust kokku 803,90 euro võrra ning
2014. aasta juuni-, juuli-, augusti- ja septembrikuu käibemaksukohustust kokku 4279,55 võrra.
Tööjõumaksude osas on maksuotsuses asutud seisukohale, et OÜ Zunt poolt M. A.le tehtud
1100 euro suurune väljamakse on käsitatav töötasuna, kuna selle kohta tehtud
maksekorraldusel on selgitusena märgitud "t.tasu," ning kuna OÜ Zunt käitatava ettevõtte
töötajate R. K. ja S. M. seletustest, samuti A. J. sõlmitud töölepingust ning Eesti Töötukassa
kodulehel avaldatud töökuulutustest nähtuvalt täitis M. A. 2014. aasta juunis sisuliselt OÜ-s
Zunt tööülesandeid, millest tulenevalt pole usutav OÜ Zunt väide, et väljamakse näol oli
tegemist laenumaksega. Sisendkäibemaksu osas asuti maksuotsuses seisukohale, et kuivõrd
2014. aasta käibedeklaratsioonide kohaselt oli OÜ Zunt maksustatav käive 2014. aastal 34
850,06 eurot ning kogu käive 461 330,17 eurot, siis moodustas maksustatav käive kogu käibest
8%, millisest proportsioonist oleks OÜ Zunt pidanud lähtuma sisendkäibemaksu arvestamisel
nende kaupade ja teenuste soetamisel, mida kasutati nii maksustatava kui maksuvaba käibe
tarbeks. Maksuotsusega korrigeeriti OÜ Zunt sisendkäibemaksuarvestust selliselt, et OÜ Zunt
esitatud ostuarvete koondis loetletud arvetel näidatud käibemaksusummadest arvestati OÜ
Zunt sisendkäibemaksuna 8%, välja arvatud nende arvete puhul, mille puhul OÜ Zunt juba ise
sisendkäibemaksu üldse ei arvestanud ning mõnede üksikute arvete puhul (nt. OÜ Scoro
Software arved, üks Pesemisteenuse OÜ arve), kus maksuotsuses aktsepteeriti OÜ Zunt poolt
sisendkäibemaksu arvestamist täies ulatuses.

KAEBAJA NÕUE JA PÕHJENDUSED

3. OÜ Zunt esitas Tallinna Halduskohtule kaebuse, milles taotleb Maksu- ja Tolliameti 9.
septembri 2015 maksuotsuse nr 12.2-3/026420-8 tühistamist.

4. Kaebaja väidab, et M. A.le tehtud väljamakse näol ei olnud tegemist töötasu, vaid 1. märtsil
2013 sõlmitud laenulepingu kohane laenusumma väljamakse. Kaebaja väitel tegi
raamatupidaja vea, märkides maksekorralduse selgitusse "t.tasu," siinkohal viitab kaebaja ka
sellele, et sedasama on maksuhaldurile seletusi andes kinnitanud ka M. A., nagu ka selgitanud,
et ei tööta OÜ-s Zunt juba aastaid, ent on OÜ Zunt hoolekogu esinaine, kellele tasu ei maksta.
Kaebaja väitel on arusaamatu, miks maksuhaldur need selgitused tähelepanuta jätnud on.
Kaebaja toob ka välja, et maksuhaldur pole tuvastanud, et M. A.le oleks selliseid väljamakseid
tehtud regulaarselt, mis oleks omane töösuhtele. Kaebaja selgitab, et M. A. oli varem kaebaja
juhataja ning sellest ajast on säilinud tema nimega blanketid, ent see ei anna kaebaja
hinnangul alust maksustamiseks. Ka on kaebaja meelest mõistetavad kaebaja pikaajaliste


                                             -2-
                       Tallinna Halduskohtu otsus haldusasjas 3-15-3119

töötajate seletused, arvestades, et nende töölepingute sõlmimise ajal oli M. A. kaebaja töötaja
ning hoolekogu esinaisena oli ka seletuste andmise ajal kaebajaga tihedalt seotud. Kaebaja
rõhutab, et maksuhaldur ei ole M. A. puhul näidanud ühegi töösuhte eelduse täitmist, sh.
kehtiva töölepingu olemasolu, alluvussuhet, reguleeritud tööaega, puhkusi, tööandja
töövahendite kasutamist, töötasu perioodilist maksmist.

5. Sisendkäibemaksu osas selgitab kaebaja, et rakendas sisendkäibemaksu maha arvamisel
KMS § 33 lõigete 3 ja 4 kohaselt lubatud segameetodit, milleks jagas ta oma soetused selgelt
kolmeks: esiteks nendeks, mis on tehtud maksustatava käibe genereerimiseks ning mille puhul
arvatakse sisendkäibemaks maha täies ulatuses (hotelli ja hotellirestoraniga seotud kulud ning
arendatava butiikhotelliga seotud kulud); teiseks nendeks, mis on tehtud maksuvaba käibe
genereerimiseks ning mille puhul sisendkäibemaksu maha ei arvata (hooldekoduga seotud
kulud) ning kolmandaks kulud, mis on tehtud nii maksuvaba kui ka maksustatava käibe
genereerimiseks. Viimatinimetatute osas selgitab kaebaja, et restoran tarnib kaupa nii
hotellile kui ka hooldekodule, ent lõplik kaubasaaja on selgelt eristatav, mistõttu kuu lõpus
kulud summeeritakse, leitakse maksustatavale käibele suunatud protsent ja selle järgi
arvatakse maha selle kuu sisendkäibemaks. Veel selgitab kaebaja nende kulude osas, et vee,
kanalisatsiooni ja elektri jaoks on restoranis, hotellis ja ilusalongis paigaldatud eraldi mõõtjad,
mis lubavad leida kasutusproportsiooni, pesu pesemise kulu on määratav pesu massi järgi ning
prügi jaoks on hooldekodul ja restoranil ning hotellil eraldi konteinerid ja kulu jaotub pooleks.
Veel selgitab kaebaja, et üldkulutuste puhul, mis ei ole seotud ruumide täituvusega, lähtutakse
proportsioonist, mis põhineb sellel, kui suurt pinda kasutab kinnistul hotell (maksustatav
käive) ja kui suurt pansionaat (maksuvaba käive). Kaebaja märgib, et esitas maksuhaldurile
menetluse käigus proportsiooniarvestused, millest lähtudes ta sisendkäibemaksu arvestas,
ent tema hinnangul on maksuhaldur need arvestused ilma seda põhjendamata tähelepanuta
jätnud.

6. Kaebaja selgitab, et hotellis, restoranis ja hooldekodus osutatavad teenused on oma
olemuselt täiesti erinevad, need on suunatud erinevale klientuurile, neid müüakse erinevalt
ning nende jaoks tehakse erinevaid kulusid, v.a üldkulud, mis on igas äris sarnased. Kaebaja
leiab, et ta on oma kulud jaganud loogiliselt ning seetõttu pole mingit põhjust jaotada neid
otsemeetodil, kasutades 8% proportsioonimäära, nagu tehti vaidlusaluses maksuotsuses.
Kaebaja leiab, et maksuhalduri selgitatud proportsioonimeetod, on mõeldud olukordadeks,
kus kulu otstarve ei ole täpselt määratletav, käesoleval juhul see aga nii ei ole.

7. Seoses maksuotsuses mainitud OÜ Agroland arvega selgitab kaebaja, et arve aluseks oleva
laenunõustamise eesmärgiks oli kinnisasja soetamine, mida hakatakse kasutama vaid
butiikhotelli pidamiseks ehk maksustatava käibe tarbeks ning seega on tal õigus selle arve
alusel sisendkäibemaksu arvestada täies ulatuses.

8. Kaebaja peab põhjendamatuks tasumisele kuuluva käibemaksu suurendamist seoses
teenuste ühendusesisese soetamisega Booking.com süsteemi raames, kuna vastavas osa on
kaebaja käibedeklaratsioone parandanud, deklareerides selles osas nii sisend- kui
müügikäibemaksu.




                                               -3-
                      Tallinna Halduskohtu otsus haldusasjas 3-15-3119


VASTUSTAJA SEISUKOHT

9. Maksu- ja Tolliamet vaidleb OÜ Zunt kaebusele vastu ning taotleb selle rahuldamata jätmist.

10. Vastustaja on seisukohal, et M. A. tehtud väljamakse näol on tegu töötasuga ning eluliselt
pole usutav, et maksekorraldusel sellekohase viite tegemine, samuti see, et töötajad peavad
teda oma ülemuseks, on tingitud eksimisest. Vastustaja ei pea usutavaks ka väidet, et tegemist
on laenumaksega, viidates sellele, et kaebaja pole peale M. A. seletuse esitanud selle kohta
mingisuguseid tõendeid. Ka toob vastustaja välja, et kaebaja pole selgtanud, mis ülesannete
poolest erineb nn hoolekogu esinaise positsioon eelnevalt töölepingu alusel töötamisest.
Vastustaja leiab, et laenulepinguga kokku lepitud nn vajaduspõhine tasumine viitab sellele, et
OÜ-l Zunt ning M. A. oli hoopis vajadus põhjuseks, et OÜ Zunt saaks ilma tööjõumakse
tasumata kanda M. A. raha tema äranägemise järgi OÜ-le Zunt töö tegemise eest. Vastustaja
toob välja, et tõendatud pole laenu andmine intressitulu teenimiseks ning tavapärane pole ka
kaebaja kirjeldatud olukord, kus võetakse risk kinnistu omandamiseks mittenotariaalse
eellepingu sõlmimisel, samas kui isegi seda ei lepita kokku, millal kinnistu omandatakse.
Vastustaja toob välja, et laenulepingus on ka muid vastuolusid, näiteks on selle punktis 2 M.
A. nimetatud hoopis laenuandjaks.

11. Sisendkäibemaksu osas selgitab vastustaja esmalt, et kuna Booking.com arvetelt tekkis
kaebajal pöördmaksustamise korras nii käibemaksu kui samas summa sisendkäibemaksu
arvestamise kohustus, siis nende arvete pinnalt tegelikku maksukoormust ei lisandunud.
Muus osas selgitab vastustaja, et tuvastas kaebaja esitatud ostuarvete koondi pinnalt, et
nende arvete osas, milles kaebaja oli rakendanud proportsiooni, oleks tulnud lähtuda 8%
osakaalust ning osade arvete puhul oleks kaebaja pidanud rakendama proportsiooni, kuid oli
jätnud selle tegemata. Siinkohal viitab vastustaja näitena OÜ Lilles arvetele, mille sisuks oli
raamatupidamisteenus, ent mille puhul pole usutav, et kaebaja kasutas seda üksnes
maksustatava käibe tarbeks. Vastustaja rõhutab, et iga arvet eraldi analüüsides on
maksustamisel arvesse võetud nii maksukohustust vähendavaid kui suurendavaid asjaolusid
ning toob välja, et maksuhaldur tuvastas, et Elion Ettevõtted AS teenust soetati ka
maksustatava käibe tarbeks ning Booking.com teenuseid ainult maksustatava käibe tarbeks.

12. Vastustaja leiab, et kontrollakti lisas toodud kulutuste osas 8%-lisest proportsioonist
lähtumine on mõistlik ja kooskõlas lisandunud väärtuse maksu põhimõttega ka seetõttu, et
hooldekodu ja hotelli majandamiseks kasutatav kulubaas on tekkinud sarnastes
tegevusvaldkondades. Vastustaja viitab siinkohal Riigikohtu otsusele kohtuasjas 3-3-1-74-04
ning leiab, et olukordades, kus ei ole täiesti üheselt selge, kas kulu on maksustatava või
maksuvaba käibe kohta, tuleb rakendada proportsiooni, lähtudes kalendriaasta kogu käibe ja
maksustatava käibe osakaalust, mida antud juhul tehtigi. Vastustaja leiab, et KMS § 32 lg 1
toetab samuti maksustatava käibe ja kogu käibe suhte alusel proportsiooni leidmist, mitte
selle tuletamist maksukohustuslase poolt arvutatavast igakuisest muutuvkoefitsendist.
Vastustaja hinnangul eeldaks kaebaja loogika seda, et kogu ostetav kaup või teenus müüakse
samal maksustamisperioodil samas mahus ka edasi ja saab hinnata, kui palju kaupa või teenust
konkreetse arve alusel maksustatava või maksuvaba käibe tarbeks edasi müüdi.

13. Mis puudutab kaebaja koostatud arvestustabeleid, siis selgitab vastustaja, et need ei
muuda lõppjäreldust maksustamise osas. Vastustaja toob välja, et kaebaja ei ole tegelikult
esitanud mistahes tõendeid, mille pinnalt saaks kontrollida nende arvestuste õigsust ehk seda,


                                             -4-
                      Tallinna Halduskohtu otsus haldusasjas 3-15-3119

kui palju mingil konkreetselt arvel kajastatud kaupadest läks tegelikult maksustatava ja kui
palju maksuvaba käibe tarbeks.

KOHTU SEISUKOHT JA PÕHJENDUSED

14. Hinnanud poolte väiteid ja nende kinnituseks esitatud tõendeid kogumis ja vastastikuses
seoses, leian, et OÜ Zunt kaebus tuleb osaliselt rahuldada ning tühistada maksuotsus täielikult
osas, millega suurendati kaebaja tööjõumaksude tasumise kohustust ning osaliselt ka osas,
millega piirati sisendkäibemaksu maha arvamise õigust. Tööjõumakse puudutavas osas ei saa
maksuhalduri kahtlusi kaebaja ning M. A. vaheliste õigussuhete iseloomu osas pidada ehk küll
ilmselgelt alusetuteks, ent menetluse käigus kogutud tõendite pinnalt ei saa siiski teha
järeldust, et nende vahel oli selline suhe, millest tekkis kohustus arvestada ja tasuda (või kinni
pidada) tööjõumakse. Sisendkäibemaksu puhul on maksuhaldur õigesti leidnud, et kaebaja ei
rakendanud nii maksustatava kui maksuvaba käibe tarbeks soetatud kaupade ja teenuste
sisendkäibemaksu arvestamisel õiget proportsiooni, ent samas on põhjendamatult jätnud
kontrollimata kaebaja poolt maksumenetluses esitatud täiendavad selgitused (eriarvamusele
lisatud arvestused) ning ilma seda põhjendamata välistanud täielikult sisendkäibemaksu maha
arvamise mitmete selliste arvete alusel, mille kohta kaebaja ometi väitis, et nende esemeks
olevaid kaupu kasutati kas täielikult maksustatava käibe tarbeks või siis nii maksutatava kui
maksuvaba käibe tarbeks. Viimatinimetatud arvete puhul ei saa minu hinnangul ainsaks
sisendkäibemaksu maha arvamise piiramise aluseks olla asjaolu, et kaebaja oma esialgsetes
arvestustes polnud nende alusel sisendkäibemaksu arvestanud, kui ta kontrollimenetluses
esitatud uues arvestuses seda siiski tegi.

15. Vaidlustatud maksuotsuse punktis 2.1.3. tehtud viitest tulumaksuseaduse § 41 punktile 3
tuleneb maksuhalduri järeldus, et M. A. tehtud 1100 suuruse väljamakse näol oli tegemist
töövõtu-, käsundus- või muu võlaõigusliku lepingu alusel makstud töö- või teenustasuga.
Maksuotsuses sellise järelduse tegemiseks peab maksuhaldur tuvastama vähemalt selle, mis
oli sellise lepingu sisuks ehk milles seisnesid tasu saanud füüsilise isiku ülesanded. Väljamakse
saab tööjõumaksudega maksustada, kui kogutud tõendid õigustavad järeldust, et füüsilisele
isikule tehti väljamakse vastutasuna tema töise panuse eest. Sellist väljamakset ei saa
tööjõumaksudega maksustada nii-öelda välistusmeetodil, s.t järeldada töö-või töövõtu- vms.
suhte olemasolu sellest, et pole usaldusväärselt tuvastatav mingi muu sellise väljamakse
tegemist õigustava suhte olemasolu. Põhimõtteliselt on füüsilisele isikule väljamaksete
tegemine võimalik väga erinevatel alustel või ka üldse ilma igasuguse õigusliku aluseta.
Viimasel juhul võib tegemist olla ettevõtjast väljamakse tegija jaoks ettevõtlusega mitte
seotud väljamaksega, millega kaasneb tulumaksukohustus, ent sellest ei saa järeldada, et
tegemist oli füüsilise isiku palgatuluga TuMS § 13 lõigete 1 või 11 tähenduses. Eelnev ei
tähenda siiski seda, et maksuhaldur peab tuvastama kõik tegeliku töö- või töövõtusuhte
elemendid. Olukorras, kus asjassepuutuvad isikud tegeliku suhte iseloomu varjata soovivad,
oleks see praktiliselt võimatu. Küll aga peab maksuhaldur tuvastama piisava hulga asjaolusid,
mis kinnitavad väljamakse saaja töist panust väljamakse tegija heaks ning lubavad järeldust,
et väljamakse on tasu nimetatud töise panuse eest. Leian, et käesoleval juhul kogutud
tõenditest seda piisavat hulka asjaolusid ei nähtu. Esiteks ei ole OÜ Zunt töötajatelt võetud
seletuste pinnalt ning sellest, et M. A. nimi figureeris töökuulutustes ja ühes töölepingus,
võimalik tuvastada, kas või milliseid ülesandeid M. A. OÜ-s Zunt tegelikult täitis. Teiseks ei ole
maksuhaldur suutnud põhjendada oma seisukohta, et kaebaja väidetud laenusuhet OÜ Zunt
ja M. A. vahel tegelikult ei olnud.


                                              -5-
                       Tallinna Halduskohtu otsus haldusasjas 3-15-3119

16. Maksuhaldurile seletusi andnud R. K. ja S. M. seletused on niivõrd üldised, et nende pinnalt
ei saa midagi järeldada selle kohta, kas või milliseid ülesandeid M. A. tegelikult OÜ-s Zunt täitis
või kuidas need võivad olla seotud talle 2014. aasta juunis tehtud väljamaksega. Sellest, et
need töötajad nimetasid M.A. oma tegeliku ülemusena, ei saa teha järeldust, et M.A. tegelikult
mingisugust tööd tegi. Seletustest ei nähtu, kas M.A. jagas töötajatele reaalselt mingisuguseid
korraldusi, kas või kui sageli viibis ta ettevõtte tegevuskohas jne. Maksuhaldur ei ole seletusi
andnud isikutelt täpsemaid küsimusi M.A. rolli kohta küsinud. Mis puudutab R. K. väidet, et
M.A. esitab arveid, siis esiteks ei nähtu seletustest, mille põhjal R. K. väidab, et ta seda teab.
Liiati ei nähtu suuliste seletuste protokollist küsimusi, millele R. K. vastas. Protokollitud
vastusest "Ma ei tea, kuidas teenuse eest makstakse. Tean, et A. esitab arved, aga kuidas
nende eest makstakse, ma ei tea" nähtub pigem, et konkreetne küsimus keskendus sellele,
kas isik teab, kuidas toimub OÜ Zunt teenuse eest maksmine, mitte aga sellele, kes arveid
koostab või väljastab. Tegelikult ei saa ka sellest vastusest järeldada, et R. K. oleks ise näinud
või teaks tõsikindlalt, et klientidele arvete koostamisega tegeles tol ajal M.A.. Lisaks sellele
selgitas OÜ Zunt juhatuse liige I. R. maksuhaldurile, et temale teadaolevalt ei oleks M.A.
pidanud mingeid arveid esitama.

17. Mis puudutab I. R. poolt maksuhaldurile antud seletusi, siis neist saab järeldada seda, et
juhatuse liige tegelikult OÜ Zunt igapäevase tegevusega kursis ei olnud. Enamusele ettevõtte
tegevust ja töökorraldust puudutavatele üksikküsimustele ta vastata ei osanud, ent lubas
vastavaid asjaolusid kas täpsustada või väitis, et neid asjaolusid teab tegevjuht A. J. A.le kui
"ülemuse asetäitjale" on oma seletustes viidanud ka R. K. Seejuures ei ole maksuhaldur R. K.t
uurinud, millega tegeles tema väidetav tegelik ülemus M.A. ja millega väidetav asetäitja A.
Veelgi kummalisem on, et maksuhaldur ei ole üldse seletusi võtnud A. J.lt. Ei kontrollaktist ega
maksuotsusest ei nähtu ka, et A. J. poole pöördumiseks ja temalt seletuste võtmiseks oleks
esinenud mingisuguseid takistusi. Seega on maksuhaldur, olukorras, kus kaebaja juhatuse liige
väitis, et tegevjuhtimisega tegeleb A. J., jätnud kasutamata olulise võimaluse OÜ Zunt
tegevuse reaalse korralduse kohta teavet saada. Seejuures ei ole A. J.lt uuritud ka näiteks seda,
kas tema töölepingus tööülesannete andjana märgitud M.A. ka tegelikult tema tööd juhtis ja
korraldas ning milles see reaalselt kontrollitaval ajal seisnes. Selles olukorras ei saa tegelikult
välistada võimalust, et ettevõtte tegeliku juhtimisega tegeles A. J. ning M.A.l tõepoolest
mingeid tegelikke töise panusena käsitatavaid ülesandeid ei olnud.

18. Samuti ei ole maksuhaldur sisuliselt mingit seisukohta võtnud kaebaja selgituse kohta, et
M.A. oli OÜ-ga Zunt seotud kui vabatahtlikult ja tasuta kaebaja tegevuse üle kas järelevalvet
teostava või juhtimist suunava hoolekogu liige. Ka M.A.lt endalt seletusi võttes ei ole
maksuhaldur uurinud, mis oli selle hoolekogu roll või milles seisnesid M.A. ülesanded
hoolekogu liikme rollis. Seda, et ettevõtte tegevuse tugevdamiseks on moodustatud
mingisugune formaalselt juhtimis- või kontrolliorganiks mitte olev organ, mis koosneb
ettevõtte hea käekäigu eest vabast tahtest hoolt kanda soovivatest isikutest, ei saa iseenesest
välistada. Sellise organi töös võivad põhimõtteliselt kaasa lüüa inimesed, kes otseselt ei ole
osanikud, ent on mingil põhjusel reaalselt siiski ettevõtte majanduslikust edust huvitatud (sh.
võimalikud varjatud osanikud jne). Maksuhaldur ei ole ka väitnud, et OÜ Zunt
majandustegevust ja juhtimismudelit arvestades oleks sellise tasuta töötava hoolekogu
olemasolu eluliselt ebausutav.

19. Asjaolust, et vaidlusaluse väljamakse selgitusest "t.tasu," ei saa teha järeldust, et tegemist
oli palgaväljamaksega ning tuvastatud asjaoludel on see, et tegemist oli väljamakse tegija


                                               -6-
                      Tallinna Halduskohtu otsus haldusasjas 3-15-3119

eksitusega, vähemalt samavõrd võimalik. Maksuhaldur ei ole tuvastanud, kes konkreetselt
selle ülekande tegi, ent kui see oli kaebajale raamatupidamisteenust osutanud ettevõtte
töötaja, võis tegemist olla olukorraga, kus ülekande tegijal tegelikult mingit aimu polnud, mis
laadi väljamaksega tegemist on, ent kuivõrd maksekorralduse selgituse lahtrisse on vaja
midagi märkida, eeldas ta, et ju on füüsilise isiku näol tegu töötajaga või lähtus sellest, et
mingisugustel varasematel perioodidel on samale isikule tehtud töötasuväljamakseid. Mis
puudutab seda, et M.A. nimi oli märgitud töökuulutustel, siis selles osas ei saa tõepoolest
usutavaks pidada kaebaja selgitust, et tegemist oli üksnes eksitusega, kuna kuulutuse tekst
pole nii mahukas, et selline eksitus oleks saanud tähelepanuta jääda. Samas ei saa sellest
asjaolust järeldada töö-, töövõtu- või muu sarnase suhte olemasolu, kuivõrd see ei anna
tegelikult mingit aimu sellest, kas või milliseid ülesandeid M.A. täitis. Maksuhaldur ei ole ka
M.A.lt endalt uurinud, kas või milline roll tal veel 2014. aastal OÜ Zunt töötajate värbamisel
oli      ega      saanud        muid       tõendeid,       mis      viitaks      sellele,    et
M.A. ka tegelikult nende töötajate värbamisega tegeles.

20. Lisaks eeltoodule ei saa põhjendatuks pidada kontrollaktis esitatud seisukohta, et
vaidlusaluse 1100 euro suuruse väljamakse näol ei saa olla tegemist Supeluse 24-2
korteriomandi eest tehtud ettemaksuga. Kaebaja ja M.A. vahelisest laenulepingust tulenevalt
teeb OÜ Zunt M.A.le ettemaksu Pärnus Supeluse 24-2 asuva korteriomandi soetamise eest,
mis loetakse kuni tegeliku müügitehingu toimumiseni kaebaja poolt antud laenuks. Vaidlust ei
näi olevat selles, et selle lepingu alusel maksis kaebaja M.A.le enne Supeluse 24-2
korteriomandi müügitehingu toimumist välja 2013. aastal 15700 eurot (laenulepingu lisa 1)
ning 2014. aastal 18662 eurot (laenulepingu lisa 1/2). Poolte vahel sõlmitud ostu-
müügilepingust (punkt 6.3.2) nähtuvalt on kaebaja ostjana enne lepingu sõlmimist tasunud
müüjaks olnud M.A.le 34326 eurot, mis vastab täpselt eelnimetatud aruannetes näidatud
laenuväljamaksete summale. Ostu-müügileping tõendab seega, et enne selle sõlmimist on OÜ
Zunt Supeluse 24-2 korteriomandi soetamise eest M.A.le tasunud vastava summa. Asudes
väitma, et 2014. aasta juunis tehtud 1100 euro suuruse väljamakse näol on tegemist
töötasuga, mitte eelnimetatud laenulepingu alusel tehtud väljamaksega, on maksuhaldur
sisuliselt asunud poolte vahelisi tsiviilõiguslikke tehinguid (st. laenulepingut) ümber hindama.
Selline tehingu ümber hindamine on võimalik kas maksukorralduse seaduse (MKS) § 83 lg 4
või MKS § 84 alusel, ent kummalegi neist normidest ei ole maksuotsuse tegemisel viidatud.
Maksuhaldur peab tõepoolest maksustamisel lähtuma tehingu tegelikust majanduslikust
sisust ning võib majandusliku tõlgendamise põhimõttest lähtuvalt poolte vahel tehtud
tehingutele anda teistsuguse, majanduslikule sisule vastava hinnangu ning määrata
tasumisele kuuluva maksusumma, lähtudes tehingu majanduslikest tagajärgedest, kuid sellise
sekkumise võimalus isikute omavahelistesse tehingutesse on piiratud (vt. nt. Riigikohtu otsus
kohtuasjas nr 3-3-1-67-09). Maksu määramiseks ei piisa lepingu ümberkvalifitseerimisest, vaid
viidata tuleb maksu määramise õiguslikule alusele, milleks saab olla MKS § 83 lg 4 või MKS §-
le 84, kusjuures mõlema sätte puhul on vaja tuvastada lepingupoolte tahtlus saada
maksueelist. Vaidlustatud maksuotsus eelnimetatud nõuetele ei vasta. Kuivõrd kaebajale
tehtud väljamakse on laenulepingu, selle täitmise aruannete ning kinnistu ostu-müügilepingu
kaudu selgelt seostatav Supeluse 24-2 korteriomandi müügihinna tasumisega, siis pidanuks
maksuhaldur, väitmaks, et tegemist oli töötasuga, näitama ära kas selle, et tegu ei ole osaga
kinnistu ostu-müügilepingus näidatud ettemaksust või veenvalt põhjendama, et pooled on
tööjõumaksude vältimiseks kinnistu müügihinna sisse peitnud ka tasu M.A. töise panuse eest.
Üht ega teist pole maksuhaldur teinud.



                                             -7-
                      Tallinna Halduskohtu otsus haldusasjas 3-15-3119

21. Eeltoodust tulenevalt tuleb maksuotsus tühistada osas, millega suurendati kaebaja
maksukohustust     sotsiaalmaksu,     kinnipidamisele  kuuluva     tulumaksu,     ning
töötuskindlustusmaksete võrra ehk 468,87+292,40+28,42+14,21=803,90 euro ulatuses.

22. Sisendkäibemaksu osas tuleb esmalt põhjendamatuks pidada kaebaja etteheiteid, mis
puudutavad Booking.com teenuste eest väljastatud arvete alusel sisendkäibemaksu
arvestamist. Vaidlust pole selles, et nimetatud teenuse näol oli tegemist ühendusesisese
soetamisega, mispuhul tekkis kaebajal kohustus pöördmaksustamise korras deklareerida
tasumisele kuuluv käibemaks ega ka selles, et kõnealuseid teenuseid kasutas kaebaja täielikult
oma maksustatava käibe tarbeks, mistõttu oli tal õigus samas summas ka sisendkäibemaksu
arvestada. Seega ei tohiks nendest tehingutest tulenevalt kaebajale mingisugust täiendavat
maksukohustust tekkida, sest maha arvamisele kuuluv sisendkäibemaks on sama suur, mis
pöördmaksustamise korras deklareerimisele kuuluv käibemaks. Vaidlust pole ka selles, et
Booking.com         arvetelt        tuleneva        käibemaksusumma          suurus        on
21,60+401,91+161,05+2,25=586,61 eurot. Kõik kõnealused summad kajastuvad
maksuotsuses viidatud kontrollakti 6. lisas olevate arvestustabelite viimases tulbas, mis
kajastab maksuhalduri hinnangut sellele, kui palju sisendkäibemaksu maha arvata lubatud on.
Kuna kontrollakti selle lisa viimaste tulpade summad 151,21+547,55+331,03+97,34=1127,13
ühtivad maksuotsuse lisas 3 esitatud arvestustabeli 12. tulba (sisendkäibemaksusumma, mis
on lubatud maha arvata) kõige alumises lahtris toodud koondsummaga, on ilmne, et
maksuotsuses on aktsepteeritud Booking.com arvete alusel sisendkäibemaksu maha arvamist
ning seega nende arvete alusel kaebaja maksukohustus suurenenud ei ole.

23. Kuivõrd vaidlust ei ole selles, et kontrollitaval perioodil oli kaebajal nii maksustatav kui
maksuvaba käive, taandub sisendkäibemaksu osas küsimus esiteks sellele, kas kaebaja
rakendas sisendkäibemaksu osalise maha arvamise meetodeid korrektselt ning teiseks sellele,
kas maksuhalduri järeldused tuginevad menetluse käigus uurimiskohustuse nõuetekohase
täitmise tulemusena saadud tõenditele.

24. Käibemaksuseaduse (KMS) § 32 lg 1 esimeses lauses on sätestatud, et kui
maksukohustuslane kasutab kaupu ja teenuseid nii maksustatava kui maksuvaba käibe
tarbeks, arvatakse sisendkäibemaks arvestatud käibemaksust maha osaliselt. Sama lõike teise
lause kohaselt lähtutakse osalisel mahaarvamisel maksukohustuslase Eestis ja välisriigis
kalendriaasta jooksul tekkinud käibe, mille sisendkäibemaks on käesoleva seaduse § 29 lõike
1 alusel mahaarvatav, ning kogu tema Eestis ja välisriigis tekkinud käibe suhtest. KMS § 33 lg
1 kohaselt on sisendkäibemaksu osalisel mahaarvamisel maksukohustuslasel samal
kalendriaastal lubatud kasutada kas proportsionaalse mahaarvamise meetodit või
otsearvestuse ja proportsionaalse mahaarvamise segameetodit. KMS § 33 lg 2 kohaselt
rakendatakse proportsionaalse mahaarvamise puhul maksustatava käibe ja kogu käibe suhet
kogu sisendkäibemaksu mahaarvamisel. MKS 33 lõikes 3 on sätestatud, et segameetodi puhul
arvatakse arvestatud käibemaksust maha maksustatava käibe tarbeks soetatud kauba või
saadud teenuse sisendkäibemaks, maksuvaba käibe tarbeks soetatud kauba või saadud
teenuse sisendkäibemaksu arvestatud käibemaksust maha ei arvata ning nii maksustatava kui
ka maksuvaba käibe tarbeks soetatud kauba või saadud teenuse sisendkäibemaks arvatakse
maha vastavalt maksustatava käibe ja kogu käibe suhtele sama paragrahvi lõikes 2 sätestatud
korras.




                                             -8-
                      Tallinna Halduskohtu otsus haldusasjas 3-15-3119

25. Käesoleval juhul ei saa kõne alla tulla sisendkäibemaksu osaline maha arvamine KMS § 33
lõike 4 alusel, kuna seal sätestatu kohaldamine eeldab maksuhalduril kirjaliku loa olemasolu.
Vaidlust pole selles, et kaebajal sellist luba ei olnud. Seetõttu pole vaja ka analüüsida, kas
muud selle sätte kohaldamise aluseks olevad asjaolud võisid esineda või mitte.

26. Antud juhul rakendas kaebaja segameetodit ehk arvestas sisendkäibemaksu täies ulatuses
neilt soetustelt, mis olid tehtud maksustatava käibe tarbeks (hotelli- ja restoraniteenuste
osutamiseks), jättis sisendkäibemaksu arvestamata nende soetuste puhul, mis olid tehtud
maksuvaba käibe tarbeks (hooldekoduteenuste osutamiseks) ning nende soetuste puhul,
mida osaliselt kasutati nii ühe kui teise jaoks, arvestas sisendkäibemaksu maha osaliselt.
Kaebaja ei ole vastu vaielnud maksuhalduri poolt tehtud arvestusele, mille kohaselt
moodustas kaebaja maksustatav käive 8% tema kogukäibest.

27. Leian, et KMS § 33 lõigete 2 ja 3 ning § 32 lõike 1 koosmõjust tuleneb üheselt, et selliste
kaupade ja teenuste puhul, mida kaebaja kasutab nii maksuvaba kui maksuvaba käibe tarbeks,
on sisendkäibemaksu maha arvamine võimalik üksnes kogu käibe ja maksustatava käibe
proportsiooni alusel, kusjuures tähtsust ei oma see, millises ulatuses kaebaja konkreetset
kaupa või teenust maksustatava ja maksuvaba käibe tarbeks kasutas. See tähendab, et kui
kaebaja soetas toidukaupu, mida ta kasutas toitlustamiseks nii hotellis/restoranis kui
hooldekodus ega ole pidanud nende soetatud toidukaupade kohta sellist arvestust, mis
võimaldaks selgelt eristada, millist kaupa millisel eesmärgil kasutati (ehk rakendada
otsemeetodit), saab ta nende ostuarvete alusel sisendkäibemaksuna maha arvata 8% neil
arvetel kajastatud käibemaksusummast. Eelnimetatud normid ei võimalda minu hinnangul
segameetodi rakendamisel lähtuda maksukohustuslase enda hinnangust sellele, kui suurel
määral mingit kaupa või teenust maksustatava või maksuvaba käibe tarbeks kasutati. Seetõttu
ei oma sisendkäibemaksu maha arvamise seisukohast mingisugust tähtsust see, milline oli
hotelli (maksustatav käive) ja hooldekodu (maksuvaba käive) kasutuses olnud pindalade suhe,
ega see, kui palju soetatud toidukraamist tarvitati hooldekodus. Kui kaebaja soovis eristada
maksustatava toitlustusteenuse osutamiseks kulunud toidukraami maksuvaba
toitlustusteenuse osutamiseks kulunust, olekski tulnud need kaubad ostuarvete alusel selgelt
eristada ja eraldi arvestust pidada, millisel juhul oleks nende osas saanud sisendkäibemaksu
maha arvata otsemeetodil ehk täiel määral nende kaupade puhul, mis läksid maksustatava
käibe tarbeks ja üldse mitte nende kaupade puhul, mida kasutati hooldekodus. KMS § 33 lõikes
3 kasutatud mõiste "maksustatava käibe ja kogu käibe suhe" on defineeritud KMS § 32 teises
lauses. Sellest tulenevalt on proportsionaalse mahaarvamise meetodi (sh. osana
segameetodist) raames välistatud lähtumine mingisugustest muudest suhtarvudest
(maksustatava tegevuse tegevuskoha pindala kogu ettevõtja kasutuses olevate ruumide
pindalasse; maksuvabast ja maksustatavast toitlustusteenusest saadava tulu suhe vms), kui
kalendriaasta maksustatava käibe ja kogu käibe suhe. Seega sai kaebaja nende kaupade osas,
mida kasutati nii maksustatava kui maksuvaba käibe tarbeks ning mille osas ta ei ole pidanud
selget arvestust, mis võimaldaks otsemeetodi kohaldamist, arvata sisendkäibemaksuna maha
8% arvetel näidatud maksusummast. Sellest tulenevalt on maksuostus põhjendatud osas, kus
maksuhaldur on korrigeerinud kaebaja sisendkäibemaksuarvestust nende arvete põhjal, mille
esemeks olevaid teenuseid kasutas kaebaja nii maksustatava kui maksuvaba käibe tarbeks,
ent mille alusel kaebaja ise arvestas sisendkäibemaksu osaliselt, ent rohkem kui 8% ulatuses.

28. Seevastu ei ole maksuotsus nõuetekohaselt põhjendatud nende arvete osas, mille puhul
maksuhaldur leidis, et nende alusel on sisendkäibemaksu maha arvamine sootuks välistatud,


                                             -9-
                      Tallinna Halduskohtu otsus haldusasjas 3-15-3119

ent mille kohta kaebaja ise maksumenetluse käigus väitis, et tegemist on kas üksnes
maksustatava käibe tarbeks kasutatud kaupade või teenustega või nii maksustatava kui
maksuvaba käibe tarbeks kasutatud kaupadega. Maksuotsusest nähtuvalt on maksuhaldur
lähtunud kaebaja nii-öelda esialgsest arvestusest ega ole võtnud arvesse ega ka kontrollinud
kaebaja poolt kontrolliakti kohta esitatud vastuväidetele lisatud arvestust. Nimetatud
arvestuse esitas kaebaja kontrollakti lisana 10 ning arusaadavalt on tegemist samade
tabelitega, mille kaebaja esitas kaebuse lisadena (tl. 69-76). Nimetatud tabelid erinevad
kaebaja poolt esialgselt tehtud arvestustest ning esialgse arvestuse tulemused kajastuvad
nende tabelite viimases tulbas "Eelnev esitatud arvestus 2014". Eriarvamusele lisatud
arvestustabeleid ei ole maksuhaldur tegelikult sisuliselt hinnanud, väites üksnes, et need ei
ole usaldusväärsed. Problemaatiline on maksuhalduri seisukoht aga just nende arvete puhul,
mille osas kaebaja eelnevas arvestuses ei olnud sisendkäibemaksu üldse arvestatud, ent uues
arvestuses oli seda tehtud kas kaebaja valitud proportsiooni ulatuses või täies ulatuses. Nende
arvete puhul tekib paratamatult küsimus, mille põhjal on maksuhaldur leidnud, et tegemist ei
olnud vastavalt kas ainult maksustatava käibe tarbeks kasutatud kaupade ja teenustega või
siis selliste kaupade ja teenustega, mida kasutati nii maksustatava kui maksuvaba käibe
tarbeks. Ainuüksi asjaolust, et kaebaja on oma arvestust menetluse käigus muutnud, et saa
teha järeldust, et esimene arvestus oli õige ja teine vale. Uus arvestus võib olla vale, ent seda
tulnuks maksuhalduril kontrollida, mitte see niisama kõrvale jätta.

29. Arved, mille osas ei selgu maksuotsuse põhjendustest, miks on maksuhaldur pidanud
sisendkäibemaksu maha arvamist lubatuks just sellises ulatuses, nagu ta maksuotsuses teinud
on, on esitatud käesoleva kohtuotsuse lõpus toodud (ja otsuse osaks olevas) arvestustabelis.
Arvestustabeli 5. ja 6. tulbas "MTA arvestus" kajastub kontrollakti 6. lisas esitatud arvestus
ehk maksuhalduri hinnang sellele, kui suures ulatuses oleks kaebajal nimetatud arvete alusel
olnud õigus sisendkäibemaksu maha arvata. Arvestusabeli 7. ja 8. tulbas "Kohtu arvestus"
kajastub minu arusaam sellest, kui suures osas oleks sisendkäibemaksu maha arvamine
tegelikult põhjendatud olnud. See arvestus lähtub järgmistest põhimõtetest. 7. tulba neil
ridadel, kus on märgitud 8%, kajastuvad need arved, mille osas kaebaja ise kontrollaktile
lisatud tabelites (tl. 69 jj) on arvestanud sisendkäibemaksu osaliselt ehk mille osas on kaebaja
kontrollakti kohta esitatud eriarvamuses väitnud, et tegu oli kaupade või teenustega, mida
kasutati nii maksustatava kui maksuvaba käibe tarbeks. Kuna kaebaja enda arvestatud
proportsioon oli juba eelpool toodud põhjustel vale, saab nende arvete alusel minu hinnangul
sisendkäibemaksu maha arvata 8% ulatuses. Maksuhaldur ei ole põhjendanud oma
seisukohta, et tegemist on üksnes maksuvaba käibe tarbeks tehtud kulutustega. Nagu eelpool
märkisin, et saa selline seisukoht tugineda pelgalt sellel, et varem esitatud arvestuses kaebaja
nende arvete alusel sisendkäibemaksu ei arvestanud. Seda, mis kaupadega tegemist oli ning
milleks neid kasutati või võidi kasutada, ei ole maksuhaldur sisuliselt kontrollinud ega ka
esitanud loogilist põhjendust, mille pinnalt saaks järeldada, et nende kaupade kasutamine nii
maksustatava kui maksuvaba käibe tarbeks oli eluliselt täiesti ebausutav.

30. Arvestustabeli 7. tulba neil ridadel, kus on märgitud 100%, kajastuvad arved, mille osas
kaebaja ise kontrollaktile lisatud tabelites (tl. 69 jj) on arvestanud sisendkäibemaksu maha
täiel määral ehk mille osas on kaebaja kontrollakti kohta esitatud eriarvamuses väitnud, et
tegemist oli täielikult maksustatava käibe tarbeks tehtud kulutustega. Maksuhaldur ei ole
põhjendanud oma seisukohta, et tegemist ei või olla üksnes maksustatava käibe tarbeks
tehtud kulutustega. Seegi seisukoht ei saaks tugineda pelgalt sellele, et varem esitatud



                                             - 10 -
                      Tallinna Halduskohtu otsus haldusasjas 3-15-3119

arvestuses nende arvete alusel sisendkäibemaksu kas üldse ei arvestanud (0) või arvestas seda
mingisuguse proportsiooni alusel (mitte 100%).

31. Kohtuotsusele lisatud tabelis loetletud arvete puhul on maksuotsuses niisiis ilma seda
selgelt ja arusaadavalt põhjendamata piiratud kaebaja sisendkäibemaksu mahaarvamise
õigust vaatlusealuse nelja kuu jooksul kokku 275,63+429,20+354,82+254,70=1313,34 euro
ulatuses. Maksuotsus on selles osas põhjendamata, sest sellest ei nähtu, miks ei ole
maksuhaldur pidanud võimalikuks seal loetletud arvete alusel sisendkäibemaksu maha arvata
kas täielikult (arvete osas, mille kohta kaebaja väitis kontrollaktile esitatud eriarvamusele
lisatud tabelites, et tegu on 100% maksustatava käibe tarbeks soetatud kaupadega) või
proportsionaalselt (8%) ulatuses nende arvete osas, mille kohta kaebaja eriarvamuses väitis,
et tegemist on nii maksustatava kui maksuvaba käibe tarbeks soetatuga (hoolimata sellest, et
kaebaja ise rakendas vale proportsiooni).

32. Maksuhaldur peab kontrolli käigus välja selgitama nii maksukohustust suurendavad kui
vähendavad asjaolud (MKS § 11 lg 1). Kui maksukohustuslane esitab maksuhaldurile enne
maksuotsuse tegemist (sh. eriarvamuses) mingisugused andmed või arvestused, mille
kohaselt peaks maksukohustus olema väiksem, kui maksuhaldurile varem näis, tuleb neid
täiendavalt esitatud andmeid sisuliselt hinnata ning nõuda vajadusel maksukohustuslaselt
täiendavate tõendite esitamist. Käesoleval juhul ei ole maksuhaldur tegelikult teinud
kaebajale tõsiseltvõetavaid etteheiteid kaasaaitamiskohustuse rikkumise kohta.
Kohtumenetluses esitatud väide, et kaebaja ei ole tõendanud oma täiendavalt esitatud
arvestuse õigsust, on põhimõtteliselt õige (selle kohta, et näiteks 2014. aasta juunikuu Lifegear
OÜ arvel kajastuv kaup või teenus on tõepoolest 100% maksustatava tulu tarbeks soetatud, ei
ole kaebaja tõendeid esitanud), aga see väide ei ole asjakohane, kuna maksuhaldur ei ole
tegelikult kaebajalt vastavaid tõendeid ka nõudnud ega kaebajale menetluse käigus (st. enne
maksuotsuse tegemist) arusaadavalt mõista andnud, et kaebaja selgitused ei ole kas
usaldusväärsed või vajavad täiendavat tõendamist. Seda, kas kaebaja mingi konkreetse kauba
kasutas tegelikult maksustatava või maksuvaba tulu tarbeks või nii ühe kui teise tarbeks, oleks
olnud võimalik kontrollida, võrreldes vastavatel arvetel kajastatud kaupu ning kaebaja poolt
nende kohta esitatud täiendavaid selgitusi. Käesoleval juhul maksuhaldur täiendavaid selgitusi
ei küsinud, vaid pidas võimalikuks lugeda, et kaebaja esialgne arvestus on õige selles osas,
milles sisendkäibemaksu üldse arvestatud pole, ent vale muus osas.

33. Loomulikult, olukorras kus maksukohustuslane esitab esmalt ühtmoodi arvestuse ja siis
teistsuguse (ehk sisuliselt muudab oma seletusi) on põhjust tema seletuste usaldusväärsuses
kahelda, ent see ei õigusta automaatselt järeldust, et esimesena esitatud seletus (arvestus) oli
õige selles ulatuses, milles see maksukohustust suurendas (st. antud juhul maha arvatavat
sisendkäibemaksu väiksemana näitas). Möönan, et nii mõnegi kaebaja arvestuses kajastuva
soetuse osas on kaheldav, kas tegu saab ikka olla ainult maksustatava tulu saamiseks soetatud
kauba või teenusega. Nii on see näiteks juulikuus Allika Audiitor OÜ-lt soetatud teenusega,
mille kohta kaebaja ka kohtumenetluses selgitas (kaebuse täiendusele lisatud arvestustabel),
et tegu on firma auditiga. Esimene loogiline järeldus sellise kulu soetuse puhul on mõistagi
see, et teenus puudutas osaühingut tervikuna ja oli soetatud nii maksustatava kui maksuvaba
käibe tarbeks. Samas ei saa selline esmane kontroll toimuda alles kohtumenetluses ning
maksuhaldur tegelikult seda, millega selle soetuse näol tegemist oli ja milleks seda pruugiti,
kontrollinud pole ning pole ka maksuotsuses põhjendanud seisukohta, miks ei võiks tegemist



                                             - 11 -
                       Tallinna Halduskohtu otsus haldusasjas 3-15-3119

olla üksnes maksustatava käibe tarbeks tehtud kuluga, mis õigustab sisendkäibemaksu täiel
määral maha arvamist.

34. Eelmistes punktides nimetatud arvestustabel on esitatud käesoleva kohtuotsuse lõpus
ning on selle osaks.

35. Erinevalt teistest soetustest on kontrollaktist nähtuvalt sisuliselt kontrollitud teenuse
soetamist OÜ-lt Agroland. Selle teenuse osas on maksuotsuses adekvaatselt põhjendatud
seisukohta, et tegemist oli teenusega, mis soetati nii maksustatava kui maksuvaba käibe
tarbeks ning mis õigustab seetõttu sisendkäibemaksu maha arvamist 8% ulatuses. Kaebaja ei
ole kohtumenetluses maksuhalduri seisukohale loogilisi ega tõendatud vastuväiteid esitanud.
Väide, et kõnealune teenus seondus üksnes maksustatava käibe saamiseks tulevikus
butiikhotelli avamisega, ei ole tõsiselt võetav. OÜ-ga Agroland sõlmitud lepingu kohaselt oli
tegemist teenusega, mis oli suunatud Supeluse tn 24 kinnistu soetamiseks laenu saamisele.
Kaebaja ei ole vastu vaielnud sellele, et kõnealuse kaheks korteriomandiks jagatud kinnistu
soetas kaebaja 28. juulil 2014 ning et seal asuvas ehitises paikneb ettevõtte, mille tegevuse
sisu oli kaebaja maksuvaba käibe esemeks olevate hoolekandeteenuste osutamine. Selles
olukorras ei saa väita, et selle kinnistu soetamine, samuti nagu selle soetamise ette
valmistamiseks tehtavad kulutused oleksid tehtud üksnes maksustatava käibe tarbeks. See, et
kaebaja kunagi kaugemas tulevikus võib hakata sellel kinnistul üksnes maksustatava käibe
esemeks olevaid teenuseid osutama, sellist järeldust ei õigusta.

36. Eeltoodust tulenevalt tuleb maksuostus tühistada osas, millega pandi kaebajale
tööjõumaksude tasumise kohustus (803,90 eurot) ning millega suurendati
käibemaksukohustust 1313,34 euro võrra. Kokku tuleb maksuotsus tühistada seega 2117,24
euro ulatuses.

37. HkMS § 108 lg 2 kohaselt jagatakse kaebuse osalise rahuldamise korral menetluskulud
proportsionaalselt kaebuse rahuldatud osaga. Vaidlusaluse maksuotsusega suurendati
kaebaja maksukohustust kokku 5083,45 euro võrra. Maksuotsuse tühistamine seejuures
2117,24 euro ulatuses tähendab, et kaebus on rahuldatud 41,6% ulatuses. Kaebaja on
taotlenud menetluskulude välja mõistmist ning kuludeks on kaebuse esitamisel tasutud
riigilõiv 152,50 eurot ning õigusabikulu 2286 eurot. Õigusabikulu vastab taotlusele lisatud
arvete kohaselt kokku umbes 15 advokaadi töötunnile (sh. kohtuistungil osalemine 1 tund).
Õigusabikulu ei ole asja keerukust ja mahukust arvestades ebamõistlikult suur. Kaebuse
rahuldamise osakaalu arvestades tuleb vastustajalt kaebaja kasuks välja mõista riigilõiv
152,50x41,6%≈63 eurot ning õigusabikulust tuleb välja mõista 2286x41,6%≈951 eurot, kokku
seega 1014 eurot.

/allkirjastatud digitaalallkirjaga/
Kristjan Siigu
kohtunik




                                            - 12 -
                                                 Tallinna Halduskohtu otsus haldusasjas 3-15-3119

Kohtuotsuse (3-15-3119) põhjendava osa p 29 jj. viidatud arvestustabel
                                                                                        sisendkäibemaksu arvestus
                                                                                   MTA arvestus      kohtu arvestus
   periood                arve esitaja             arve summa        käibemaks     % summa         %        summa          vahe
               Rimi Eesti Food AS                          26,15            4,36    0          0    8%              0,35      0,35
               Maxima Eesti AS                             16,72            2,97    0          0    8%              0,24      0,24
               Mopman OÜ                                   338,3           56,38    0          0    8%              4,51      4,51
               Tootsi Aiand OÜ                            270,18           45,03    0          0 100%              45,03     45,03
               Ragn-Sells AS                               46,99            7,83    0          0    8%              0,63      0,63
               Pesemisteenuse OÜ                          651,54          108,59    0          0    8%              8,69      8,69
               Eesti Otis AS                                  96              16    0          0    8%              1,28      1,28
               MRF Vool OÜ                                  132               22    0          0 100%              22,00     22,00
               Viahooldus OÜ                                156               26    0          0 100%              26,00     26,00
    juuni
               Kemitek OÜ                                     24               4    0          0 100%               4,00      4,00
               Zone Media OÜ                                61,4           10,23    0          0 100%              10,23     10,23
               AGA Eesti AS                                88,28           14,71    0          0 100%              14,71     14,71
               Arvutiparandus OÜ                          117,74           19,62    0          0 100%              19,62     19,62
               Ideaalpuhastus OÜ                          238,16           39,69    0          0 100%              39,69     39,69
               Eesti Otis AS                                  96              16    0          0 100%              16,00     16,00
               Elion Ettevõtted AS                        347,79           57,96   8%       4,64 100%              57,96     53,32
               SAT tv                                         24               4    0          0 100%               4,00      4,00
               ATF Arvutisalong                             400            66,67    0          0    8%              5,33      5,33
                                                                                                        vahe kokku:         275,63




                                                                         13
                                     Tallinna Halduskohtu otsus haldusasjas 3-15-3119


                                                                    MTA arvestus      kohtu arvestus
periood               arve esitaja    arve summa      käibemaks     % summa         %        summa          vahe
          Mopman OÜ                          234,59          39,1    0         0     8%              3,13      3,13
          Alder OÜ                            71,66         11,94    0         0   100%             11,94     11,94
          Ragn-Sells AS                        46,8           7,8    0         0     8%              0,62      0,62
          Pesemisteenuse OÜ                   13,07          2,18   0%         0   100%              2,18      2,18
          Elisa Eesti AS                         60            10    0         0   100%             10,00     10,00
          elion Ettevõtted AS                878,77        146,46   8%     11,72   100%           146,46     134,74
 juuli    Eesti Otis AS                          48             8    0         0     8%              0,64      0,64
          Lifegear AS                          210             35    0         0   100%             35,00     35,00
          AGA Eesti AS                         44,5          7,42    0         0   100%              7,42      7,42
          Kemitek OÜ                          94,34         15,72    0         0   100%             15,72     15,72
          Zone Media OÜ                        19,8           3,3    0         0   100%              3,30      3,30
          Villa Wesset OÜ                        75          12,5    0         0   100%             12,50     12,50
          Allika Audiitor OÜ                  1152           192     0         0   100%           192,00     192,00
                                                                                         vahe kokku:         429,20




                                                           14
                                     Tallinna Halduskohtu otsus haldusasjas 3-15-3119



                                                                    MTA arvestus      kohtu arvestus
periood               arve esitaja    arve summa      käibemaks     % summa         %        summa          vahe
          Mopman OÜ                          209,76         34,96    0         0     8%              2,80      2,80
          Alder OÜ                           253,18          42,2    0         0   100%             42,20     42,20
          AK Eventus OÜ                          54             9    0         0   100%              9,00      9,00
          Ragn-Sells AS                       48,26          8,04    0         0   100%              8,04      8,04
          Pesemisteenuse OÜ                  730,26        121,71    0         0   100%           121,71     121,71
          Pesemisteenuse OÜ                    33,7          5,62    0         0   100%              5,62      5,62
          Elisa Eesti AS                         60            10    0         0     8%              0,80      0,80
          elion Ettevõtted AS                  560          93,33    0         0   100%             93,33     93,33
          Eesti Otis AS                          48             8    0         0   100%              8,00      8,00
august
          Lifegear AS                            42             7    0         0   100%              7,00      7,00
          Viahooldus OÜ                          78            13    0         0   100%             13,00     13,00
          AGA Eesti AS                         44,5          7,42    0         0   100%              7,42      7,42
          Kemitek OÜ                         115,28         19,21    0         0   100%             19,21     19,21
          STV AS                              22,37          3,73    0         0   100%              3,73      3,73
          Zone Media OÜ                        39,6           6,6    0         0     8%              0,53      0,53
          Saveltron OÜ                           54             9    0         0   100%              9,00      9,00
          Rahandusministeerium                 10,3          1,72    0         0   100%              1,72      1,72
          Rahandusministeerium                 10,3          1,72    0         0   100%              1,72      1,72
                                                                                         vahe kokku:         354,82




                                                           15
                                   Tallinna Halduskohtu otsus haldusasjas 3-15-3119



                                                                  MTA arvestus      kohtu arvestus
 periood            arve esitaja    arve summa      käibemaks     % summa         %        summa              vahe
            Selver AS                       88,83          14,8    0         0     8%              1,18          1,18
            Alder OÜ                       248,64         41,44    0         0     8%              3,32          3,32
            Ragn-Sells AS                      47          7,83    0         0     8%              0,63          0,63
            Pesemisteenuse OÜ               12,87          2,15    0         0   100%              2,15          2,15
            VB Projektid OÜ                  76,8          12,8    0         0   100%             12,80         12,80
            VB Projektid OÜ                  456             76    0         0   100%             76,00         76,00
            Eesti Otis AS                      48             8    0         0     8%              0,64          0,64
september   MRF Vool OÜ                    279,38         45,56    0         0   100%             45,56         45,56
            Viahooldus OÜ                      78            13    0         0     8%              1,04          1,04
            Scoro Software OÜ                  42             7    0         0   100%              7,00          7,00
            AGA Eesti AS                    47,38           7,9    0         0   100%              7,90          7,90
            AK Eventus OÜ                    108             18    0         0   100%             18,00         18,00
            AGA Eesti AS                     44,5          7,42    0         0     8%              0,59          0,59
            Eesti Otis AS                   24,48          4,08    0         0     8%              0,33          0,33
            Ergo Kindlustus                456,36         77,56    0         0   100%             77,56         77,56
                                                                                       vahe kokku:             254,70


                                                                                 vahed kokku (juuni-sept.):   1314,34




                                                         16
