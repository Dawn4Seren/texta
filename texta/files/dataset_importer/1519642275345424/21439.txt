                            KOHTUMÄÄRUS
Kohus                            Harju Maakohus

Kohtunik                         Piret Randmaa

Määruse tegemise aeg ja koht     11.03.2016, Tallinn, Kentmanni kohtumaja

Tsiviilasja number               2-12-25579

Tsiviilasi                       XXX hagi XXX vastu elatise suuruse muutmiseks

Menetlustoiming                  Menetluskulude kindlaksmääramine ja väljamõistmine

Menetlusosalised ja nende        Hageja: XXX(isikukood XXX, elukoht XXX);
esindajad                        Kolmas isik hageja poolel: XXX(isikukood XXX, elukoht
                                 XXX);
                                 Hageja ja kolmanda isiku lepinguline esindaja: vandeadvokaat
                                 Martin Kruus (Advokaadibüroo Vilippus Polman Partnerid
                                 OÜ, registrikood 11415320, asukoht Sakala 18-2, 10141
                                 Tallinn);
                                 Kostja: XXX(isikukood XXX, elukoht XXX);
                                 Kostja seaduslik esindaja: XXX(isikukood XXX, elukoht
                                 XXX);
                                 Kostja lepinguline esindaja: vandeadvokaadi vanemabi Julia
                                 Gramma (Advokaadibüroo Bright Law OÜ, registrikood
                                 12240956, asukoht Roosikrantsi 11, 10119 Tallinn).

RESOLUTSIOON

1. Rahuldada hageja XXX avaldus menetluskulude kindlaksmääramiseks ja
   väljamõistmiseks osaliselt.
2. Määrata hageja XXX menetluskulude suuruseks 5.506,20 eurot (viis tuhat viissada kuus
   eurot ja kakskümmend senti), millest riigilõiv on 225,00 eurot ja lepingulise esindaja
   kulud 5.281,20 eurot, millest omakorda riigi õigusabi korras määratud esindajakulud on
   384,00 eurot, ning millest 37% on 2.037,29 eurot (kaks tuhat kolmkümmend seitse eurot
   ja kakskümmend üheksa senti).
3. Jätta rahuldamata hageja XXX avaldus menetluskulude summas 3.664,40 eurot (kolm
   tuhat kuussada kuuskümmend neli eurot ja nelikümmend senti) kindlaksmääramiseks ja
   sellest 37% väljamõistmiseks.
4. Rahuldada kostja XXX avaldus menetluskulude kindlaksmääramiseks ja
   väljamõistmiseks osaliselt.
5. Määrata kostja XXX menetluskulude suuruseks 3.102,00 (kolm tuhat ükssada kaks) eurot,
   mis kõik on kostja lepingulise esinda esindaja kulud, ning millest 63% on 1.954,26 eurot
   (üks tuhat üheksasada viiskümmend neli eurot ja kakskümmend kuus senti).

                                                                                            1
6. Jätta rahuldamata kostja XXX avaldus menetluskulude summas 605,00 (kuussada viis)
    eurot kindlaksmääramiseks ja nendest 64% väljamõistmiseks.
7. Tasaarvestada hageja XXX menetluskulud summas 2.037,29 eurot (kaks tuhat
    kolmkümmend seitse eurot ja kakskümmend üheksa senti) kostja XXX menetluskuludega
    summas 1.954,26 eurot (üks tuhat üheksasada viiskümmend neli eurot ja kakskümmend
    kuus senti), mille tulemusena mõista välja kostjalt Ralf-Rain Nõmmelt hageja XXX kasuks
    menetluskulud kokku summas 83,03 eurot (kaheksakümmend kolm eurot ja kolm senti).
8. Rahuldada kolmanda isiku XXX avaldus menetluskulude kindlaks-määramiseks ja
    väljamõistmiseks osaliselt.
9. Määrata kolmanda isiku XXXmenetluskulude suuruseks 1.419,60 eurot (üks tuhat
    nelisada üheksateist eurot ja kuuskümmend senti), mis kõik on kolmanda isiku
    lepingulise esindaja kulud, ning millest          63% on 894,35 eurot (kaheksasada
    üheksakümmend neli eurot ja kolmkümmend viis senti) ja 37% on 525,25 eurot (viissada
    kakskümmend viis eurot ja kakskümmend viis senti).
10. Jätta rahuldamata kolmanda isiku XXXavaldus menetluskulude summas 1.185,60 eurot
    (üks tuhat ükssada kaheksakümmend viis eurot ja kuuskümmend senti)
    kindlaksmääramiseks ja vastavates osades väljamõistmiseks.
11. Mõista hagejalt Ivo Nõmmelt kolmanda isiku XXX kasuks välja kolmanda isiku XXX
    menetluskuludest kokku 894,35 eurot (kaheksasada üheksakümmend neli eurot ja
    kolmkümmend viis senti).
12. Mõista kostjalt XXX kolmanda isiku XXX kasuks välja kolmanda isiku XXX
    menetluskuludest kokku 525,25 eurot (viissada kakskümmend viis eurot ja kakskümmend
    viis senti).
13. Toimetada kohtumäärus menetlusosalistele kätte.

Edasikaebamise kord

Käesoleva määruse peale võib esitada määruskaebuse Tallinna Ringkonnakohtule Harju Maakohtu
Kentmanni kohtumaja kaudu 15 (viieteist) päeva jooksul määruse kättetoimetamisest alates.

Tsiviilasja asjaolud ja menetluse käik

1. Harju Maakohtu menetluses oli XXX hagi XXX vastu elatise suuruse muutmiseks. Harju
Maakohus rahuldas 28.05.2013 kohtuotsusega hageja hagi osaliselt, jättes kõik menetluskulud
menetlusosaliste endi kanda. Tallinna Ringkonnakohtu 20.01.2014 otsusega tühistati Harju
Maakohtu 28.05.2013 otsus, saates tsiviilasi uueks läbivaatamiseks esimese astme kohtule. Harju
Maakohtu 26.06.2014 otsusega rahuldati hagi osaliselt, jättes kõik menetluskulud hageja kanda.
Tallinna Ringkonnakohtu 28.10.2014 otsusega tühistati Harju Maakohtu 26.06.2014 otsus
menetluskulude jaotuse osas ning jäeti maakohtus kantud menetluskulud poolte endi kanda ning
apellatsiooniastmes kantud kulud hageja kanda. Riigikohus tühistas aga oma 29.04.2015 otsusega
Tallinna Ringkonnakohtu 28.10.2014 otsuse ja saatis asja uueks läbivaatamiseks samale
ringkonnakohtule. Tallinna Ringkonnakohtu 29.09.2015 otsusega tühistati Harju Maakohtu
26.06.2014 otsus osaliselt, jättes menetluskulud 63% ulatuses hageja kanda ja 37% ulatuses kostja
kanda. Riigikohus jättis oma 13.01.2016 määrusega kassatsioonkaebuse menetlusse võtmata, jättes
seejuures kassatsiooniastme menetluskulud hageja ja kolmanda isiku kanda. Menetluskulusid
kohtulahendiga rahaliselt kindlaksmääratud ei ole.

2. Kostja esitas avalduse menetluskulude suuruse kindlaksmääramiseks 01.02.2016 (esialgse
avalduse juba 06.01.2015), kolmas isik 02.02.2016 ja hageja 16.02.2016. Seejuures esitasid hageja
ja kolmas isik kohtu palvel 19.02.2016 kohtule ka avalduste täpsustused. Kohtule esitatud
avaldustele on lisatud menetluskulude nimekirjad, milles on detailselt näidatud kulude koosseisud,
samuti on kinnitatud, et menetlusosalised ei ole käibemaksukohustuslased, mistõttu ei saa nad ka
                                                                                                  2
tekkinud õigusabikuludelt käibemaksu tagasi arvestada. Harju Maakohus võttis avaldused
menetlusse oma 23.02.2016 määrusega. Kostja esitas vastuväite hageja ja kolmanda isiku
menetluskulude avaldusele 29.02.2016 ja hageja omakorda kostja avaldusele 04.03.2016.

Hageja menetluskulude kindlaksmääramise avaldus ja vastuväited kostja avaldusele

3. Hageja poolt 16.02.2016 kohtule esitatud menetluskulude kindlaksmääramise avalduse kohaselt
on hageja käesolevas asjas kandnud menetluskulusid seonduvalt nii riigilõivude, kautsjoni kui ka
lepinguliste esindajate poolt osutatud õigusabiteenustega. Kuivõrd kautsjonid on hagejale
tagastatud või jäetud hageja enda kanda, taotleb hageja vaid menetluses tasutud riigilõivude
hüvitamist. Nimelt on hageja tasunud 27.06.2013 apellatsioonkaebuse esitamisel riigilõivu 175,00
eurot ning 28.07.2014 apellatsioonkaebuse esitamisel 50,00 eurot, kokku 225,00 eurot.

4. Samuti palus hageja hüvitada talle kulusid seoses õigusabiteenustega, märkides, et hagejal on
menetluses olnud erinevad lepingulised esindajad, kelle teenuste eest on tasutud ka erinevaid
tasusid. Nimelt esindas hagejat hagiavalduse esitamisel riigi õigusabi korras vandeadvokaadi
vanemabi Kadi Mägi, kelle tasuks määrati Harju Maakohtu 12.12.2012 määrusega 384,00 eurot.
Kuivõrd tasu teistkordseks kindlaksmääramiseks puuduvad menetluslikud võimalused, ei taotlenud
hageja nimetatut. Alates 10.12.2012 esindas hagejat Vladimir Sadekov Advokaadibüroo OÜ-ga
sõlmitud õigusabilepingu alusel advokaat (alates 14.01.2014 vandeadvokaat) Ilja Zuev tunnitasuga
80,00 eurot, millele lisandus käibemaks (kokku 24,0 tundi, kogumaksumusega 2.304,00 eurot).
Seoses vandeadvokaadi töökohavahetusega esindas alates 15.03.2014 hagejat Grandman Law Firm
Advokaadibüroo OÜ tunnitasuga 100,00 eurot tunnis, millele lisandus käibemaks (9,0 tundi,
1.080,00 eurot). Alates 29.04.2014 esindas hagejat Advokaadibüroo Vilippus Polman Partnerid
OÜ-ga sõlmitud õigusabilepingu alusel vandeadvokaat Martin Kruus tunnitasuga 130,00 eurot
tunnis, millele lisandus käibemaks (33,6 tundi, 5.241,60 eurot). Kokku on hageja käesoleva
menetlusega seonduvalt alates 04.01.2013 kandnud advokaadikulusid 66,6 töötunni eest,
kogumaksumusega enda sõnul 8.561,60 eurot.

5. Vastavalt kohtule esitatud menetluskulude nimekirjale teostas hageja lepinguline esindaja Ilya
Zuev alljärgnevad toimingud: materjalidega tutvumine ja seisukoha koostamine 4,0 tundi
(avalduses toodud tasu suurus 320,00 eurot), kohtumine kliendiga ja juhiste andmine täiendavate
tõendite kogumiseks 3,0 tundi (288,00 eurot), täiendava seisukoha koostamine ja selle kohtule
esitamine 5,0 tundi (480,00 eurot), kliendi esindamine kohtuistungil 1,0 tund (96,00 eurot),
tutvumine kostja avaldusega, telefonivestlus kliendiga ja seisukoha edastamine kohtule 1,0 tund
(96,00 eurot), Harju Maakohtu 28.05.2013 otsuse analüüsimine ning apellatsioonkaebuse
koostamine ja esitamine kohtule 5,0 tundi (480,00 eurot), vastaspoole apellatsioonkaebuse
analüüsimine, sellele vastuseisukoha koostamine ja esitamine kohtule 3,0 tundi (288,00 eurot),
täiendava seisukoha esitamine kohtule 2,0 tundi (192,00 eurot), Tallinna Ringkonnakohtu
20.01.2014 otsuse analüüsimine ja seisukoha koostamine 5,0 tundi (600,00 eurot), seisukohtade
täiendamine, uute tõendite koondamine, lõpliku seisukoha koostamine ja edastamine kohtule 4,0
tundi (480,00 eurot). Hageja lepinguline esindaja Martin Kruus teostas hageja esindajana
alljärgnevad toimingud: tutvumine materjalide ja varasema menetlusega ning Harju Maakohtu
26.06.2014 otsuse analüüsimine 2,5 tundi (390,00 eurot), apellatsioonkaebuse koostamine,
kooskõlastamine kliendiga ja esitamine kohtule 4,5 tundi (702,00 eurot), täiendavate tõendite
kogumine, taotluse koostamine ja esitamine kohtule 2,0 tundi (312,00 eurot), kohtuistungiks
ettevalmistamine ja istungil esindamine 1,8 tundi (280,80 eurot), tutvumine protokolliga ja selle
edastamine kliendile 0,3 tundi (46,80 eurot), Tallinna Ringkonnakohtu 28.10.2014 otsuse
analüüsimine, kassatsioonkaebuse koostamine ja esitamine Riigikohtule 5,0 tundi (780,00 eurot),
hagi tagamise taotluse koostamine 2,0 tundi (312,00 eurot), Riigikohtu 29.04.2015 otsuse
analüüsimine, tutvumine Tallinna Ringkonnakohtu 11.05.2015 määrusega ja kohtumine kliendiga
1,5 tundi (234,00 eurot), vastuväite koostamine kohtu tegevusele 2,0 tundi (312,00 eurot),
                                                                                                3
tutvumine toimikuga 1,0 tund (156,00 eurot), kokkuvõtva haginõude koostamine ja esitamine
kohtule 5,5 tundi (858,00 eurot), vastaspoole seisukoha ning täiendavate tõendite analüüsimine ja
kliendile edastamine 1,2 tundi (187,20 eurot), tutvumine vastaspoole seisukoha ja täiendava
tõendiga ning edastamine kliendile 0,7 tundi (109,20 eurot), täiendava seisukoha koostamine 0,9
tundi (140,40 eurot), ettevalmistamine istungiks ja esindamine istungil 1,5 tundi (234,00 eurot) ja
tutvumine protokolliga ning taotluse koostamine selle parandamiseks 1,2 tundi (187,20 eurot).

6. Avalduse kohaselt on hageja kogu menetluskulu 9.170,60 eurot (riigilõivud 225,00 eurot, riigi
õigusabikulud 384,00 eurot ja alates 04.01.2013 kantud advokaadikulud 8.561,60 eurot). Seetõttu
palus hageja jätta kostja kanda hageja menetluskulud summas 3.393,12 eurot.

7. Hageja toonitas, et kohtule esitatud arvestuste, põhjenduste ja tõendite põhjal on ammendavalt
tuvastatavad nii õigusabiteenuse hinnad, teostatud tööde ajaline maht erinevate tööülesannete
lõikes kui ka iga tööülesandega seonduv kulu käesolevas asjas.

8. Oma 04.03.2016 kohtule esitatud seisukohas märkis hageja, et ta peab kostja menetluskulude
nimekirjas esitatud seisukohti osaliselt ülepaisutatuks. Näiteks ei saanud hageja hinnangul kostja
esindajal kuluda 22.04.2013 kohtule esitatud menetlusdokumendi koostamiseks 1,5 tundi, samuti
ei pea hageja põhjendatuks 21.04.2014 menetlusdokumendi koostamisele kulunud aega. Lisaks tõi
hageja välja ka asjaolu, et tema hinnangul ei saa väita, et käesoleva asja näol ei olnud tegemist
keeruka vaidlusega, kuivõrd menetlus kestis kokku enam kui kolm ja pool aastat läbi kuue
menetlusastme, kus kohtute poolt tehtud lahendid tühistati kahel korral kõrgema astme kohtu poolt
menetlus- ja/või materiaalõigusrikkumise tõttu ja saadeti madalama astme kohtule uueks
lahendamiseks. Muuhulgas ka seetõttu ei pea hageja mõislikuks kostja seisukohta, mille kohaselt
tuleks mõistliku tasumäärana käsitleda kuni 110,00 eurot tunnis ilma käibemaksuta, misjuures
erinevalt kostjast on hagejat menetluses läbivalt esindanud ka vandeadvokaat, kelle kvalifikatsioon
ja tunnihind ongi turul eelduslikult kõrgemad, kui see saab olla õigusbüroos tegutseval juristil.

Kostja menetluskulude kindlaksmääramise avaldus ning vastuväited hageja ja kolmanda
isiku vastavatele avaldustele

9. Kostja 01.02.2016 kohtule esitatud avalduse kohaselt olid kostja õigusabikulud esimeses
maakohtu menetluses kokku 1.375,00 eurot (12,5 tundi, tunnihind 110,00 eurot). Seejuures tutvus
kostja esindaja vastavalt arvele nr 01812 hagiavaldusega, tegi õiguslikku analüüsi ja koostas
hagiavaldusele vastust 6,0 tundi, vastavalt arvele nr 01213 koostas vastust hageja täpsustustele ja
edastas selle kohtule 3,5 tundi ning koostas vastust ja esitas kohtule täiendavaid tõendeid 1,5 tundi
ning valmistas ette istungiks ja osales sellel 1,5 tundi. Kostja õigusabikulud esimeses apellatsioon-
menetluses olid kokku 825,00 eurot (7,5 tundi), misjuures vastavalt arvele nr 01713 koostas kostja
esindaja apellatsioonkaebust 4,5 tundi ning tutvus hageja apellatsioonkaebusega ja koostas selle
kohta seisukohta 3,0 tundi. Kostja kulud teises maakohtu menetluses olid 550,00 eurot (5,0 tundi).
Nimelt tutvus esindaja vastavalt arvele nr 01014 kohtu kirjaga, koostas lapse kulude nimekirja ja
seisukoha, mille esitas kohtule, 5,0 tundi. Kostja kulud teises apellatsioonmenetluses olid 495,00
eurot (4,5 tundi), kusjuures vastavalt arvele nr 00814 tutvus esindaja kaebusega, analüüsis seda ja
koostas sellele vastust, samuti edastas selle kohtule, 3,0 tundi ja vastavalt arvele nr 01414
valmistas end ette kohtuistungiks, kogudes ka sissetulekuid tõendavaid dokumente ja edastades
need kohtule ning osales istungil 1,5 tundi. Kostja kulud järgmises apellatsioonmenetluses olid
462,00 eurot (3,5 tundi, tunnihind 110,00 eurot, millele lisandub käibemaks). Nimelt esitas
esindaja vastavalt arvele nr 481 seisukohad hageja ja kolmanda isiku seisukohtadele 2,0 tundi ja
vastavalt arvele nr 544 valmistas ette kohtuistungiks ja osales istungil 1,5 tundi. Tulenevalt kõigest
eeltoodust palus kostja määrata kindlaks tema menetluskulude rahaline suurus ning mõista tema
kasuks välja kokku 3.707,00 eurot. Oma 29.02.2016 kohtule esitatud seisukohas märkis kostja, et
kostja palus ekslikult hagejalt välja mõista kogu menetluskulude summa ning täpsustas, et kostja
                                                                                                     4
palub mõista hagejalt välja 63% kostja poolt kantud menetluskuludest, s.o 2.335,41 eurot. Lisaks
palus kostja määrata, et menetluskulud tuleb kanda kostja seadusliku esindaja
XXXarvelduskontole nr XXXXXXXXXXXXX.

10. Kostja poolt 29.02.2016 kohtule esitatud seisukoha kohaselt ei ole hageja ega kolmas isik
tõendanud, et nad kandsid avalduses väljatoodud kulusid, samuti et kulud on kantud seoses
käesoleva menetlusega. Kostja toonitas, et kuigi kohus andis tähtaja kulusid tõendavate
dokumentide esitamiseks, seda ei tehtud. Samuti puuduvad avaldustes kinnitused, et kulud on
kantud seonduvalt tsiviilasjaga 2-12-25579. Lisaks rõhutas kostja, et kliendilepingud ei tõenda
õigusabiteenuste tunnihinna suurust ega tegelikult osutatud õigusabiteenuste mahtu, misjuures
sõlmitud kliendilepingu Vladimir Sadekov Advokaadibüroo OÜ-ga on allkirjastatud XXX,
kusjuures lepingus ei ole kirjas, keda esindatakse ega millise tsiviilasjaga seonduvalt. Ka sõlmitud
leping Grandman Law Firm Advokaadibüroo OÜ-ga on allkirjastatud XXX poolt, kusjuures
lepingu objektiks on esindamine ühisvara jagamise ja elatisraha vähendamise asjas. Ka hageja
poolt kohtule esitatud kulude nimekiri ei tõenda kostja hinnangul, et kulusid on kantud
spetsifikatsioonis märgitud mahus, kuna ei ole selge, kelle poolt on dokument koostatud, mistõttu
ei saa seda pidada ka usutavaks tõendiks. Tulenevalt eeltoodust ei ole kostja hinnangul
põhjendatud lähtuda esitatud kuludest ning palus jätta hageja menetluskulude kindlaksmääramise
avaldus täies ulatuses rahuldamata.

11. Kostja hinnangul on hageja menetluskulud mahus 66,6 tundi, kogumaksumusega 8.561,60
eurot igal juhul põhjendamatud. Seejuures toonitas kostja, et tema ei pea hüvitama kulusid, mille
tingis hageja esindajate pidev vahetamine. Ka ei ole kostja nõus 18.03.2013 kuludega mahus 3,0
tundi, kuna ei ole aru saada, millise toiminguga need seotud on ega mis oli nende kandmise
vajadus. Samuti ei ole kostja nõus 23.04.2013 kuludega mahus 5,0 tundi, kuna vastuse
koostamiseks oleks piisanud kostja hinnangul 1,5 tunnist. Põhjendatud ei ole ka 06.05.2013 e-kirja
koostamise ajakulu, mis ületab 0,5 tundi, 05.08.2013 vastuse koostamise kulud, kuna uusi
seisukohti ega tõendeid ei esitatud, 14.04.2014 ega ka 20.04.2014 kantud kulud kokku 9,0 tundi,
kuna nimetatud toimingute teostamise mõistlik ajakulu on kostja hinnangul kuni 4,0 tundi.
Tulenevalt eeltoodust ei ole kostja arvates Ilja Zuev`i poolt osutatud teenuste maht põhjendatud
ulatuses, mis ületab 19,0 tundi (1.920,00 eurot). Lisaks ei ole kostja hinnangul põhjendatud ka
Advokaadibüroo Vilippus Polman Partnerid poolt teostatud toimingud ega nende ajakulu,
sealhulgas 23.07.2014, 02.10.2014, 10.10.2014, 03.06.2015, 18.06.2015, 20.06.2015 ja 10.07.2015
teostatud toimingud ja nende ajakulu. Samuti ei ole kostja sõnul õigustatud tehtud kulud toimikuga
ja kohtuotsustega tutvumiseks, samuti kulud, mis seonduvad hagi tagamisega, protokolli
parandamisega ning kliendiga vestlemisega, kuna nimetatud toiminguteks puudus mistahes
vajadus, samuti ei saa asjas olevate materjalide pinnalt hinnata, kui kaua need kestsid. Ka ei ole
põhjendatud kulud kassatsioonimenetluses mahus 7,0 tundi, mis ei tohiks kostja arvates ületada 4,0
tundi, 19.06.2015 kulud mahus 5,5 tundi, sest kõik nõuded ja tõendid olid varem esitatud, mistõttu
oleks kostja sõnul vajalik ajakulu 2,0 tundi. Lisaks leidis kostja, et põhjendatud ei ole ka tunnihind
suuruses 130,00 eurot, millele lisandub käibemaks, kuna käesolevas asjas ei esitatud mahukalt
tõendeid, samuti ei olnud tegemist õiguslikult keeruka vaidlusega. Kostja hinnangul on
mõistlikuks tunnihinnaks 110,00 eurot, millele lisandub käibemaks. Tulenevalt kõigest eeltoodust
ei ole kostja hinnangul põhjendatud Advokaadibüroo Vilippus Polman Partnerid OÜ poolt
osutatud teenuste maht, mis ületab 14,7 tundi (tunnihinnaga 110,00 eurot, kokku 1.617,00 eurot,
millele lisandub käibemaks). Juhul kui kohus ei jäta hageja menetluskulude avaldust täies ulatuses
rahuldamata, palus kostja määrata kindlaks, et hageja kulude maht ei ületa 33,7 tundi,
maksumusega 3.537,00 eurot, millest kostja peab hagejale hüvitama 37%, s.o 1.308,69 eurot.

12. Kostja hinnangul ei ole ka kolmanda isiku kulud mahus 16,7 tundi, kogusuurusega 2.605,20
eurot, põhjendatud. Kuivõrd ka kolmas isik ei esitanud ühtegi tõendit, et ta on kulusid kandnud,
tuleks ka tema avaldus jätta tervikuna rahuldamata. Juhul kui kohus ei jäta avaldust tervikuna
                                                                                                     5
rahuldamata, palus kostja, rõhutades, et ka kolmanda isiku esindaja tunnitasu suurus 130,00 eurot,
millele lisandub käibemaks, ei ole põhjendatud, kostjalt väljamõistetavaid kulusid vähendada,
kuna kostja sõnul ei ole põhjendatud kolmanda isiku menetlusliku positsiooni kohalt kulud, mis
kattuvad hageja esindamise huvides tehtud toimingutega ja mis kanti 04.11.2014, 28.11.2014,
01.12.2014, 30.04.2015, 12.05.2015, 03.06.2015, 10.06.2015, 17.06.2015, 19.06.2015 ja
13.07.2015. Muuhulgas ei ole põhjendatud ka 09.09.2015 kohtuistungil osalemise ja
ettevalmistamise ajakulu kokku 3,0 tundi, kuna istung kestis 1,0 tund ning selle ettevalmistamise
põhjendatud ajakuluks saab kostja sõnul lugeda maksimaalselt 0,5 tundi.

Kolmanda isiku menetluskulude kindlaksmääramise avaldus

13. 02.02.2016 kolmanda isiku poolt kohtule esitatud menetluskulude nimekirja kohaselt sõlmis
kolmas isik menetluses esindamiseks õigusabilepingu Advokaadibüroo Vilippus Polman Partnerid
OÜ-ga, kelle teenuse hind oli 130,00 eurot tunnis, millele lisandus käibemaks. Kokku osutati
kolmandale isikule menetluses õigusabiteenust 16,7 tunni ulatuses, millest tulenevalt on kolmanda
isiku kulud kokku 2.605,20 eurot. Tulenevalt eeltoodust palus kolmas isik määrata temale
hüvitatavate menetluskulude suuruse kindlaks selliselt, et need jäävad 963,92 euro ulatuses kostja
kanda ning 1.641,28 euro ulatuses hageja kanda.

14. Kolmanda isiku esindaja teostas järgmisi toiminguid: Tallinna Ringkonnakohtu 28.10.2014
otsuse analüüsimine, kohtumine büroos kolmanda isiku seadusliku esindajaga 2,5 tundi,
kassatsioonkaebuse koostamine ja edastamine kooskõlastamiseks, samuti juhiste andmine
kautsjoni tasumiseks, kokku 2,2 tundi, täiendavate selgituste andmine kliendile ja kassatsioon-
kaebuse edastamine Riigikohtule 0,4 tundi, tutvumine Riigikohtu 29.04.2015 lahendiga ja
selgituste andmine kliendile koos seisukohaga menetluse edasiste perspektiivide suhtes 0,6 tundi,
tutvumine Tallinna Ringkonnakohtu 11.05.2015 määrusega ja selles kolmandale isikule antud
korraldustega, seisukoha edastamine kliendile koos juhistega 0,5 tundi, vastuväite koostamine
kohtu tegevuse suhtes ning menetlusdokumendi kooskõlastamine kliendiga ja kohtule esitamine
2,4 tundi, kohtumine kliendi seadusliku esindajaga seoses kohtu 09.06.2015 määrusega ja
täiendavate tõendite kogumisega ning taotluse esitamine menetlustähtaja pikendamiseks 0,8 tundi,
kliendi poolt esitatud tõendite koondamine, analüüsimine ja süstematiseerimine ning seisukoha
esialgse teksti koostamine ja edastamine kliendile 2,6 tundi, lõpliku seisukoha koostamine ja selle
edastamine kohtule 2,3 tundi, kostja seisukoha ja täiendavate tõendite analüüs, ühise seisukoha
koostamine, täiendava tõendi lisamine ja edastamine kohtule 0,9 tundi, ettevalmistamine
kohtuistungiks ja kliendi esindamine kohtuistungil 1,5 tundi. Kolmas isik rõhutas ka, et
menetluskulude nimekirja viimaste kirjete alusel teostatud toimingud on esindaja poolt teostatud
samaaegselt hageja ja kolmanda isiku käsundi alusel, mistõttu on nendele kulunud aeg jagatud
pooleks ja arvestatud mõlemale kliendile üksnes poole ulatuses.

Kohtumääruse põhjendused

15. Vastavalt tsiviilkohtumenetluse seadustiku (edaspidi TsMS) § 163 lõikele 1 kannavad hagi
osalise rahuldamise korral pooled menetluskulud võrdsetes osades, kui kohus ei jaota
menetluskulusid võrdeliselt hagi rahuldamise ulatusega või ei jäta menetluskulusid täielikult või
osaliselt poolte endi kanda. Tallinna Ringkonnakohtu 29.09.2015 kohtuotsusega tühistati Harju
Maakohtu 26.06.2014 otsus osaliselt, jättes menetluskulud 63% ulatuses hageja ja 37% ulatuses
kostja kanda. Riigikohus jättis oma 13.01.2016 kohtumäärusega kassatsioonkaebuse menetlusse
võtmata, jättes seejuures kassatsiooniastme menetluskulud hageja ja kolmanda isiku kanda.
Tallinna Ringkonnakohtu 29.09.2015 otsus jõustus seega 13.01.2016. Kostja esitas avalduse
kulude suuruse kindlaksmääramiseks 01.02.2016, kolmas isik 02.02.2016 ja hageja 16.02.2016.

16. TsMS § 174 lõike 8 kohaselt määrab kohus menetluskulude rahalise suuruse kindlaks hagita
                                                                                                  6
menetluse sätete kohaselt, arvestades käesolevas jaos sätestatud erisusi. Menetluskulude
kindlaksmääramise menetlusele kohaldatakse hagita menetluse sätteid. Vastavalt TsMS § 477
lõikele 1 vaatab kohus hagita asja läbi hagimenetluse sätete kohaselt, arvestades hagita menetluse
kohta sätestatud erisusi. Sama paragrahvi lõike 7 kohaselt peab kohus kontrollima avalduse
vastavust seadusele ja avalduse tõendatust ka juhul, kui avalduse kohta ei ole esitatud vastuväiteid.
Vajaduse korral nõuab kohus avaldajalt tõendite esitamist või kogub neid omal algatusel.
Seejuures ei ole kohus TsMS § 477 lõike 5 kohaselt seotud menetlusosaliste esitatud taotluste ega
asjaoludega ega nende hinnangutega asjaoludele, kui seadusest ei tulene teisiti. TsMS § 138 lõike
1 kohaselt on menetluskulud menetlusosaliste kohtukulud ja kohtuvälised kulud. Sama paragrahvi
lõike 2 kohaselt on kohtukulud riigilõiv, kautsjon ning asja läbivaatamise kulud. TsMS § 144
punkti 1 järgi on kohtuväliseks kuluks ka menetlusosaliste esindajate ja nõustajate kulud.

17. Kohus analüüsib kohtule esitatud menetluskulude kindlaksmääramise avaldusi sisuliselt,
käsitledes esmalt menetlusosaliste vastuväiteid, lepinguliste esindajate mõistlikku tunnitasu
suurust ning seejärel nii hageja, kostja kui ka kolmanda isiku lepinguliste esindajate poolt
teostatud toimingute ja nende teostamise ajakulu põhjendatust ja vajalikkust eraldi.

18. Seoses kostja vastuväidetega, et hageja ega kolmas isik ei ole tõendanud, et nad üldse kulusid
kandsid, samuti et kulud on kantud seoses käesoleva menetlusega, märgib kohus, et lisaks sellele,
et hageja ja kolmas isik on kohtule esitatud avaldustes mitmeid kordi rõhutanud, et kulud on
tekkinud seoses käesoleva asja menetlusega, et ka vastavalt Riigikohtu 13.11.2013 lahendi 3-2-1-
115-13 punktile 26 ei ole lepingulise esindaja kulude teistelt menetlusosalistelt väljamõistmise
tingimuseks asjaolu, et menetlusosalised on kulud ka tegelikkuses kandnud. Siinkohal märgib
kohus lisaks, et toimikus on ka hageja volikiri Valeria Kuusele (II t/l 64-65), mis selgitab ka tema
poolt õigusabilepingute allkirjastamist. Samuti on täiendavate tõendite nõudmine kohtu õigus mitte
kohustus vastavalt TsMS § 176 lõike 6 teisele lausele, mille kohaselt ei pea kohtu nõudmiseta
menetluskulusid tõendavaid dokumente esitama. Kohtu hinnangul olid aga kohtule esitatud
tõendid käesoleval juhul piisavad. Tulenevalt eeltoodust leiab kohus, et kostja taotlus jätta
menetluskulude kindlaksmääramise avaldused täies ulatuses rahuldamata, ei ole põhjendatud.

19. Alljärgnevalt võtab kohus seisukoha menetlusosaliste esindajate tunnitasumäärade osas.
Hagejat esindasid kohtumenetluses esindajad, kelle tunnihinnaks oli 80,00 eurot, millele lisandus
käibemaks (alates 10.12.2012), 100,00 eurot, millele lisandus käibemaks (alates 15.03.2014) ja
130,00 eurot, millele lisandus käibemaks (alates 29.04.2014). Kostja esindaja tunnitasu oli esialgu
110,00 eurot tunnis, millele ei lisandunud käibemaksu, kuid alates 10.07.2015 lisandus nimetatud
hinnale ka käibemaks. Kolmanda isiku esindaja tunnitasuks oli 130,00 eurot, millele lisandus
käibemaks. Hageja kostja lepingulise esindaja tunnitasu suurusele vastuväiteid ei esitanud ning
leidis, et kuivõrd hagejat esindas menetluses vandeadvokaat, kelle kvalifikatsioon ja tunnihind on
turul kõrgem, siis on põhjendatud ka esindajate tunnitasude erinevus. Kostja leidis aga, et hageja
ega kolmanda isiku esindaja tunnitasu 130,00 eurot, millele lisandub käibemaks, ei ole
põhjendatud, kuna käesolevas asjas ei esitatud mahukalt tõendeid, samuti ei olnud tegemist
õiguslikult keeruka vaidlusega. Seejuures on kostja hinnangul mõistlikuks tunnihinnaks 110,00
eurot, millele lisandub käibemaks. Kohus, arvestades asjaoluga, et Riigikohtu 11.02.2015
kohtulahendi tsiviilasjas 3-2-1-115-14 punkti 14 kohaselt on Riigikohus pidanud tavapäraseks
tunnitasuks ka 147,49 eurot, mis sisaldab käibemaksu, misjuures ei ole välistatud aga ka tunnitasu
suurus 153,00 eurot, millele lisandub käibemaks, leiab, et eelnimetatud tunnihinnad vahemikus
80,00 eurot kuni 130,00 eurot, millele lisandub käibemaks, on, arvestades ka käesoleva asja
kestust, töömahukust, asjas toimunud kohtuistungite ning asjas esitatud kaebuste ja tõendite hulka,
samuti esindajate kvalifikatsiooni, ning asjaolu, et menetluse alguses oli hageja lepingulise
esindaja tunnitasumäär madalam kui kostja esindaja tunnitasumäär, et käesoleval juhul on
põhjendatud ka hageja ja kolmanda isiku lepingulise esindaja tunnitasu suurus 130,00 eurot,
millele lisandub käibemaks.
                                                                                                    7
20. Alljärgnevalt analüüsib kohus iga hageja esindaja poolt teostatud toimingu ja selle teostamise
peale kulunud aja põhjendatust ja vajalikkust eraldi.

Hageja esindaja Ilya Zuev teostas hageja esindajana alljärgnevad toimingud: materjalidega
tutvumine ja seisukoha koostamine 4,0 tundi (avalduses toodud tasu suurus 320,00 eurot).
Arvestades sisuliste materjalide (muuhulgas esialgse hagiavalduse I t/l 2-5, lisad 6-16, asja
menetlusse võtmise määruse I t/l 79-80, kostja vastuse I t/l 83-90, lisad 91-132) ja ka hagiavalduse
täpsustuse sisu ja mahtu (I t/l 146-153, lisad 154-163), samuti asjaolu, et TsMS § 175 lõike 3
kohaselt hüvitatakse mitmele lepingulisele esindajale tehtud kulutused, kui need on tingitud asja
keerukusest või esindaja vahetamise vajadusest, leiab, et kuivõrd lepingulise esindaja vahetamine
menetluse kestel on lubatud ja uus lepinguline esindaja ei kulutanud asja materjalidega tutvumisele
ebamõistlikult palju aega, kuulub eelnimetatud toimingute ajakulu hüvitamisele. Seega kuulub
nimetatud toimingute teostamise eest hüvitamisele ajakulu 4,0 tundi, mille eest on tasu 320,00
eurot, millele lisandub käibemaks 64,00 eurot, kokku 384,00 eurot.

Järgmise toiminguna kohtus esindaja kliendiga ja andis talle juhiseid tõendite kogumiseks 3,0
tundi (288,00 eurot). Kohus, märkides, et hüvitamisele kuulub vaid mõistlik ajakulu kliendiga
suhtlemiseks, leiab, et käesoleval juhul tuleb nimetatud toimingu mõistlikuks ajakuluks lugeda 1,0
tund, mille eest on tasu 80,00 eurot, millele lisandub käibemaks 16,00 eurot, kokku 96,00 eurot.

Hageja esindaja koostas ka täiendavat seisukohta ja esitas selle koos lisadega kohtule 5,0 tundi
(480,00 eurot). Arvestades seisukoha sisu ja mahtu (II t/l 30-38, lisad 39-65), leiab kohus, et
käesoleval juhul on vastaspoole poolt põhjendatud hüvitada nimetatud toimingu ajakulu 3,0 tundi,
mille eest on tasu 240,00 eurot, millele lisandub käibemaks 48,00 eurot, kokku 288,00 eurot.

Hageja esindaja esindas hagejat ka 30.04.2013 toimunud kohtuistungil 1,0 tund (96,00 eurot).
Toimikust nähtuvalt toimus Harju Maakohtu 30.04.2013 kohtuistung (protokoll II t/l 66-69), millel
osales ka Ilya Zuev, kell 14.10-15.15, s.o 1,0 tund ja 5 minutit. Tulenevalt eeltoodust kuulub
hüvitamisele hageja poolt taotletud ajakulu 1,0 tund, mille eest on tasu 80,00 eurot, millele
lisandub käibemaks 16,00 eurot, kokku 96,00 eurot.

Järgnevalt tutvus esindaja kostja avaldusega, pidas telefonivestlust kliendiga ning edastas
seisukoha kohtule 1,0 tund (96,00 eurot). Arvestades seisukohtade sisu, milleks oli informatsiooni
edastamine kompromissiläbirääkimiste tulemuste kohta, samuti nende mahtu (II t/l 71 ja 74), leiab
kohus, et eelnimetatud toimingute teostamise vajalikuks ajakuluks saab pidada maksimaalselt 0,5
tundi, mille eest on tasu 40,00 eurot, millele lisandub käibemaks 8,00 eurot, kokku 48,00 eurot.

Hageja esindaja analüüsis ka Harju Maakohtu 28.05.2013 otsust ning koostas ja edastas kohtule
apellatsioonkaebust 5,0 tundi (480,00 eurot). Kohus, arvestades ka siinkohal Harju Maakohtu
28.05.2013 otsuse (II t/l 78-80, kahepoolne) ja ka apellatsioonkaebuse sisu ja mahtu (II t/l 85-89),
leiab, et eelnimetatud toimingute mõistlikuks ajakuluks kokku võib pidada maksimaalselt 3,0
tundi, mille eest on tasu 240,00 eurot, millele lisandub käibemaks 48,00 eurot, kokku 288,00 eurot.

Seejärel analüüsis hageja vastaspoole apellatsioonkaebust ning koostas sellele vastuseisukoha,
mille esitas kohtule, 3,0 tundi (288,00 eurot). Kohus, arvestades apellatsioonkaebuse (II t/l 91-96)
ja ka selle vastuse sisu ja tegelikku mahtu (II t/l 104-107, lisad 108-111), aga samuti asjaolu, et
nimetatud toimingud pidid endas hõlmama ka Tallinna Ringkonnakohtu 05.07.2013 määrustega (II
t/l 97-98 ja 99-100) ja kirjadega (II t/l 101 ja 102) tutvumist, leiab, et eelnimetatud toimingute
põhjendatud ajakuluks tuleb lugeda kokku 2,0 tundi, mille eest on tasu 160,00 eurot, millele
lisandub käibemaks 32,00 eurot, kokku 192,00 eurot.

                                                                                                   8
Hageja esindaja esitas ka täiendava seisukoha 2,0 tundi (192,00 eurot). Uurides ka täiendava
seisukoha sisu ja mahtu (II t/l 119-122, lisad 123-126), misjuures sisaldas kohtule esitatud
seisukoht sisulist osa vaid 1 (ühe) lehekülje ulatuses, samas arvestades asjaolu, et nimetatud
toiming pidi endas hõlmama ka vastaspoole seisukohaga (II t/l 113-117) tutvumist, leiab kohus, et
eelnimetatud toimingute põhjendatud ajakuluks tuleb lugeda 1,5 tundi, mille eest on tasu 120,00
eurot, millele lisandub käibemaks 24,00 eurot, kokku 144,00 eurot.

Viimaste toimingutena analüüsis hageja esindaja Ilya Zuev Tallinna Ringkonnakohtu 20.01.2014
otsust ning koostas seisukohta 5,0 tundi (600,00 eurot) ja täiendas seisukohta, koondas uusi
tõendeid ning koostas lõpliku seisukoha ja edastas selle kohtule 4,0 tundi (480,00 eurot), kokku
seega 9,0 tundi. Kohus, märkides, et kuivõrd Tallinna Ringkonnakohtu 20.01.2014 otsuse
analüüsimist saab pidada hädavajalikuks toiminguks, kuivõrd sellest oleneb poole otsustus, kas
nimetatut kohtuotsust edasi kaevata või mitte, leiab, arvestades ka Tallinna Ringkonnakohtu
20.01.2014 otsuse sisu ja mahtu (II t/l 133-140) ning koostatud lõpliku seisukoha, mis esitati
kohtule, sisu ja mahtu (II t/l 146-154, lisad 155-176), misjuures pidi eelnimetatud toiming endas
hõlmama ka Harju Maakohtu 01.04.2014 kirjaga (II t/l 143, kahepoolne) tutvumist, et toimingute
vajalikuks ajakuluks on siiski kokku maksimaalselt 5,0 tundi, mille eest on tasu 500,00 eurot,
millele lisandub käibemaks 100,00 eurot, kokku 600,00 eurot.

Hageja esindaja Martin Kruus teostas hageja esindajana esiteks alljärgnevad toimingud: tutvus
materjalide ja varasema menetlusega ning Harju Maakohtu 26.06.2014 otsusega, mida ta ka
analüüsis, kokku 2,5 tundi (390,00 eurot). Kuigi kohus asus eelnevalt seisukohale, et kuivõrd
lepingulise esindaja vahetamine menetluse kestel ei ole keelatud, siis kuulub hüvitamisele ka
sellega seotud ajakulu, leiab kohus siiski, et esindajate mitmekordne vahetamine, misjuures ei ole
kohtule veenvalt põhjendatud ka esindaja vahetamise vajadust, ei ole hädavajalik kulu, mis peaks
vastaspoole poolt hüvitamisele kuuluma. Seejuures kuulub aga hüvitamisele Harju Maakohtu
26.06.2014 otsusega tutvumise, samuti selle analüüsimise ajakulu, mida saab pidada
hädavajalikuks toiminguks, kuivõrd sellest oleneb poole otsustus, kas otsust edasi kaevata või
mitte, mille mõistlikuks ajakuluks peab kohus, arvestades ka otsuse sisu ja mahtu (II t/l 220-224,
kahepoolne) kokku 1,0 tund, mille eest on tasu 130,00 eurot, millele lisandub käibemaks 26,00
eurot, kokku 156,00 eurot.

Seejärel teostas hageja esindaja alljärgnevad toimingud: apellatsioonkaebuse koostamine,
kooskõlastamine kliendiga ja esitamine kohtule 4,5 tundi (702,00 eurot). Kohus, arvestades
järjekordse apellatsioonkaebuse sisu ja mahtu (III t/l 1-6), misjuures apellatsioonkaebus sisaldas
endas ka taotlust hagi tagamiseks, mis aga jäeti Tallinna Ringkonnakohtu 30.07.2014 määrusega
(III t/l 7-8) rahuldamata, leiab, et apellatsioonkaebuse koostamise põhjendatud ajakuluks tuleb,
arvestades muuhulgas ka esindaja kvalifikatsiooni, käesoleval juhul pidada 3,0 tundi, mille eest on
tasu 390,00 eurot, millele lisandub käibemaks 78,00 eurot, kokku 468,00 eurot.

Seejärel kogus hageja esindaja täiendavaid tõendeid, koostas taotlust tõendi vastuvõtmiseks ja
täiendavate tõendite kogumiseks ning esitas selle kohtule 2,0 tundi (312,00 eurot). Arvestades
taotluse sisu ja mahtu (III t/l 22-24, lisad 25-27), samuti kogutud ja kohtule esitatud tõendite
kättesaadavust, ei ole kohtu hinnangul nimetatud toimingute mõistlikuks ajakuluks kokku mitte
rohkem kui 1,0 tund, mille eest on tasu 130,00 eurot, millele lisandub käibemaks 26,00 eurot,
kokku 156,00 eurot.

Järgmisena valmistas esindaja end ette kohtuistungiks ja esindas hagejat istungil 1,8 tundi (280,80
eurot), samuti tutvus protokolliga ja edastas selle kliendile koos selgitustega 0,3 tundi (46,80
eurot). Toimikust nähtuvalt toimus Tallinna Ringkonnakohtu 08.10.2014 kohtuistung (protokoll III
t/l 34-35), millel osales ka Martin Kruus, kell 15.04-15.41, s.o 37 minutit. Kohtu hinnangul saab
käesoleval juhul vajalikuks kohtuistungiks ettevalmistamise, istungist osavõtmise ning
                                                                                                  9
protokolliga tutvumise ja selle edastamise ajaks kokku lugeda 1,5 tundi, mille eest on tasu 195,00
eurot, millele lisandub käibemaks 39,00 eurot, kokku 234,00 eurot.

Hageja esindaja analüüsis Tallinna Ringkonnakohtu 28.10.2014 otsust ja koostas kassatsioon-
kaebust ning esitas selle Riigikohtule 5,0 tundi (780,00 eurot). Analüüsides Tallinna
Ringkonnakohtu 28.10.2014 otsuse sisu ja mahtu (III t/l 38-42, kahepoolne), samuti
kassatsioonkaebuse sisu, milles eelnevat korratakse, ja tegelikku mahtu (III t/l 47-49, kahepoolne),
asub kohus seisukohale, et nimetatud toimingute teostamise vajalikuks ajakuluks saab kokku
pidada maksimaalselt 3,0 tundi, mille eest on tasu 390,00 eurot, millele lisandub käibemaks 78,00
eurot, kokku 468,00 eurot.

Hageja esindaja koostas ka taotlust hagi tagamiseks 2,0 tundi (312,00 eurot). Siinkohal märgib
kohus, et kohtu hinnangul ei peaks vastaspoole poolt kuuluma hüvitamisele taotluse (III t/l 62-64,
kahepoolne), mis jäeti Riigikohtu 17.02.2015 määrusega (III t/l 66-67, kahepoolne) rahuldamata,
koostamise ajakulu, kuna nimetatud kulu ei saa pidada vajalikuks kuluks.

Järgmisena teostas hageja esindaja Riigikohtu 29.04.2015 otsuse analüüsi ning tutvus Tallinna
Ringkonnakohtu 11.05.2015 määrusega ja kohtus kliendiga 1,5 tundi (234,00 eurot). Kohus,
arvestades Riigikohtu 29.04.2015 otsuse sisu ja mahtu (III t/l 75-79, kahepoolne), Tallinna
Ringkonnakohtu 11.05.2015 määruse sisu ja mahtu (III t/l 84-85, kahepoolne) ja ka asjaolu, et
kliendiga ei ole ebamõistlikus mahus kohtutud, leiab, et eelnimetatud toimingute teostamise eest
kuulub, vaatamata asjaolule, et esindaja teostas osasid eelnimetatud toimingutest ka kolmanda
isiku nimel, hüvitamisele hageja poolt soovitud ajakulu 1,5 tundi, mille eest on tasu 195,00 eurot,
millele lisandub käibemaks 39,00 eurot, kokku 234,00 eurot.

Kohtu tegevusele vastuväite koostamise ajakulu 2,0 tundi (312,00 eurot) ei kuulu hüvitamisele,
kuivõrd nimetatud dokument (III t/l 92-94, kahepoolne) on esitatud üksnes kolmanda isiku nimel
(III t/l 93), samuti on Tallinna Ringkonnakohus käsitlenud nimetatut üksnes kolmanda isiku
vastuväitena kohtu tegevusele (III t/l 96-97, kahepoolne).

Hageja esindaja tutvus ka toimikuga 1,0 tund (156,00 eurot). Kuivõrd Tallinna Ringkonnakohtu
11.05.2015 kohtumääruses (III t/l 84-85, kahepoolne) kohustati hagejat viitama ka toimikute, mida
nimetatud ajal oli kokku 3 (kolm), leheküljenumbritele, siis peab kohus eelnimetatud toimingu
teostamist vajalikuks toiminguks, mistõttu kuulub ajakulu 1,0 tund, mille eest on tasu 130,00
eurot, millele lisandub käibemaks 26,00 eurot, kokku 156,00 eurot, ka hüvitamisele.

Lisaks koostas hageja esindaja kokkuvõtva haginõude ja esitas selle kohtule 5,5 tundi (858,00
eurot). Kuna nimetatud dokumendi sisu pidi hõlmama kõike juba varemöeldut, leiab kohus,
vaadeldes ka dokumendi mahtu (III t/l 103-106, kahepoolne, lisad 107-115), et dokumendi
koostamise mõistlik ajakulu on kokku maksimaalselt 2,0 tundi, mille eest on tasu 260,00 eurot,
millele lisandub käibemaks 52,00 eurot, kokku 312,00 eurot.

Samuti analüüsis esindaja vastaspoole seisukohta ning täiendavaid tõendeid 1,2 tundi (187,20
eurot) ning ka vastaspoole täiendavat seisukohta ja täiendavat tõendit ja edastas need kliendile 0,7
tundi (109,20 eurot). Kohus, uurides ka siinkohal seisukohtade sisu ja mahtu (III t/l 129-132,
kahepoolne, lisad 133-151 ja III t/l 152-154, kahepoolne, lisa 155-163), asub seisukohale, et
eelnimetatud toimingute teostamise mõistlik ajakulu võiks olla kokku 1,2 tundi, mille eest on tasu
156,00 eurot, millele lisandub käibemaks 31,20 eurot, kokku 187,20 eurot.

Hageja esindaja koostas ka täiendava seisukoha, mis on esitatud ka kolmanda isiku nimel, 0,9
tundi (140,40 eurot). Arvestades nimetatud seisukoha sisu ja mahtu (III t/l 164-166, kahepoolne,
lisa 167-182), leiab kohus, et seisukoha koostamise ja tõendi esitamise vajalik ajakulu on kokku
                                                                                                  10
1,0 tund, mille eest on tasu 130,00 eurot, millele lisandub käibemaks 26,00 eurot, kokku 156,00
eurot, kuid kuivõrd nimetatud seisukoht oli esitatud ka kolmanda isiku nimel, siis kuulub sellest
hagejale hüvitamisele 0,5 tunni ajakulu, mille eest on tasu 65,00 eurot, millele lisandub käibemaks
13,00 eurot, kokku 78,00 eurot.

Seejärel valmistas hageja esindaja end ette kohtuistungiks ja esindas klienti istungil. Kuna aga
hageja esindaja oli ka kolmanda isiku esindaja, taotles esindaja hageja esindajana 1,5 tunni
hüvitamist (234,00 eurot). Toimikust nähtuvalt toimus Tallinna Ringkonnakohtu 09.09.2014
kohtuistung (protokoll III t/l 188-190, kahepoolne), millel osales ka Martin Kruus, kell 11.48-
12.54, s.o 1,0 tund ja 6 minutit. Seejuures saab kohtu hinnangul vajalikuks korduvaks
kohtuistungiks ettevalmistamise ja kohtuistungist osavõtmise ajaks kokku lugeda 2,0 tundi, mille
eest on tasu 260,00 eurot, millele lisandub käibemaks 52,00 eurot, kokku 312,00 eurot. Kuivõrd
nimetatud toimingud olid tehtud ka kolmanda isiku nimel, siis kuulub sellest hagejale hüvitamisele
1,0 tunni eest 130,00 eurot, millele lisandub käibemaks 26,00 eurot, kokku 156,00 eurot.

Viimaste toimingutena tutvus hageja esindaja protokolliga ning koostas taotlust protokolli
parandamiseks 1,2 tundi (187,20 eurot). Kuivõrd nimetatud lühike taotlus protokolli (III t/l 188-
190, kahepoolne) parandamiseks oli esitatud üksnes hageja nimel (III t/l 193-194, kahepoolne) ja
nimetatud taotlus rahuldati Tallinna Ringkonnakohtu 29.09.2015 (III t/l 198-200, kahepoolne)
kohtuotsuse resolutsiooni punktiga 4 (käsitleti kohtuotsuse punktis 40), misjuures hageja esindaja
ei taotlenud nimetatud kohtuotsusega tutvumiseks kulunud aja hüvitamist, leiab kohus, et
nimetatud toimingute vajalikuks ajakuluks tuleb lugeda kokku 1,0 tund, mille eest on tasu 130,00
eurot, millele lisandub käibemaks 26,00 eurot, kokku 156,00 eurot.

Hageja õigusabikulude suurus on seega 4.897,20 eurot (384,00 + 96,00 + 288,00 + 96,00 + 48,00
+ 288,00 + 192,00 + 144,00 + 600,00 + 156,00 + 468,00 + 156,00 + 234,00 + 468,00 + 234,00 +
156,00 + 312,00 + 187,20 + 78,00 + 156,00 + 156,00), millele lisanduvad riigi õigusabi korras
määratud esindajakulud summas 384,00 eurot, kokku seega 5.281,20 eurot, misjuures 37%
õigusabikuludes moodustab 2.037,29 eurot. Kohus peab eelnimetatud summat, arvestades esindaja
kvalifikatsiooni ja tunnitasu suurust, käesoleva asja keerukuse ja kestvusega ka tasakaalus olevaks.

21. Lisaks taotles hageja ka menetluses tasutud riigilõivude hüvitamist. Nimelt on hageja taotluse
kohaselt tasunud 27.06.2013 apellatsioonkaebuse esitamisel riigilõivu 175,00 eurot ning
28.07.2014 apellatsioonkaebuse esitamisel 50,00 eurot, kokku 225,00 eurot. Kostja hageja poolt
nõutavate riigilõivude osas vastuväiteid ei esitanud. Kohus selgitab, et kuivõrd vastavalt TsMS
§ 138 lõikele 2 on kohtukuluks muuhulgas ka riigilõiv, misjuures apellatsioonkaebuselt tasutud
riigilõiv on otseselt seotud kohtumenetlusega ning sellest tulenevalt kohaldub ka riigilõivu
hüvitamise nõudele kohtuotsusest tulenev menetluskulude jaotus ja kohus jättis menetluskulud
63% ulatuses hageja ja 37% ulatuses kostja kanda, ja 225,00 eurost 37% on 83,25 eurot, mõistab
kohus kostjalt hageja kasuks välja menetluses tasutud riigilõivust 83,25 eurot.

22. Tulenevalt kõigest eeltoodust määrab kohus hageja menetluskulude suuruseks kokku 5.506,20
eurot, millest riigilõiv on 225,00 eurot ja lepingulise esindaja kulud 5.281,20 eurot, millest
omakorda olid riigi õigusabi korras määratud esindajakulud 384,00 eurot, märkides, et 37%
nimetatud menetluskuludest on 2.037,29 eurot. Seejuures jätab kohus rahuldamata hageja avalduse
menetluskulude summas 3.664,40 eurot kindlaksmääramiseks ja 37% väljamõistmiseks.

23. Järgnevalt analüüsib kohus iga kostja esindaja poolt teostatud toimingu ja selle teostamise
peale kulunud aja põhjendatust ja vajalikkust eraldi.

Kostja esindaja tutvus vastavalt arvele nr 01812 hagiavaldusega, tegi õiguslikku analüüsi ja
koostas hagiavaldusele vastust kokku 6,0 tundi. Arvestades esialgse hagiavalduse (I t/l 2-5, lisad 6-
                                                                                                   11
16) ja ka kostja vastuse (I t/l 83-90, lisad 91-132) sisu ja mahtu, ning asjaolu, et nimetatud
toimingute teostamine pidi hõlmama endas ka asja menetlusse võtmise kohtumäärusega (I t/l 79-
80) tutvumist, leiab kohus siiski, et nimetatud toimingute teostamise põhjendatud ajakuluks saab
lugeda maksimaalselt 4,0 tundi, mille eest on tasu 440,00 eurot, millele ei lisandu käibemaksu.

Vastavalt arvele nr 01213 koostas esindaja vastust hagi täpsustusele ja edastas selle kohtule 3,5
tundi. Kohus, uurides hagiavalduse täpsustuse (I t/l 146-153, lisad 154-163) ja ka vastuse sisu ja
mahtu (I t/l 170-177, lisad 178-213), leiab, et kostja poolt soovitud ajakulu, s.o 3,5 tunni, mille eest
on tasu 385,00 eurot ja millele ei lisandu käibemaksu, hüvitamine, on põhjendatud.

Lisaks koostas kostja esindaja vastavalt arvele nr 01213 ka täiendavat vastust ja esitas ka
täiendavaid tõendeid 1,5 tundi. Analüüsides kostja vastuse sisu ja mahtu (II t/l 2-4, lisad 5-29)
leiab kohus, et ka nimetatud toimingute ajakulu saab käesoleval juhul pidada vajalikuks. Seega
kuulub eelnimetatud toimingute teostamise eest hüvitamisele ajakulu 1,5 tundi, mille eest on tasu
165,00 eurot, millele ei lisandu käibemaksu.

Vastavalt arvele nr 01213 valmistas esindaja end ette ka istungiks ja osales sellel 1,5 tundi.
Toimikust nähtuvalt toimus Harju Maakohtu 30.04.2013 kohtuistung (protokoll II t/l 66-69,
kahepoolne), millel osales ka XXX, kell 14.10-15.15, s.o 1,0 tund ja 5 minutit. Kohtu hinnangul
saab vajalikuks kohtuistungiks ettevalmistamise ja istungist osavõtmise ajaks kokku lugeda 1,5
tundi, mille eest on tasu 165,00 eurot, millele ei lisandu käibemaksu.

Arve nr 01713 kohaselt koostas kostja esindaja apellatsioonkaebust 4,5 tundi. Kohus, vaadeldes
apellatsioonkaebuse sisu ja mahtu (II t/l 91-96), misjuures arvestades siinkohal ka asjaoluga, et
nimetatud dokumendi koostamine eeldas Harju Maakohtu 28.05.2013 otsusega (II t/l 78-80,
kahepoolne) tutvumist, leiab, et käesoleval juhul saab põhjendatuks lugeda vaid ajakulu 3,0 tundi,
mille eest on tasu 330,00 eurot, millele ei lisandu käibemaksu.

Vastavalt arvele nr 01713 tutvus esindaja hageja apellatsioonkaebusega ja koostas selle kohta
seisukohta 3,0 tundi. Kohus, arvestades hageja apellatsioonkaebuse (II t/l 85-89) ja ka vastuse sisu
ja mahtu (II t/l 113-117) ning ka asjaoluga, et ka eelnimetatud toimingute teostamine pidi endas
hõlmama Tallinna Ringkonnakohtu 05.07.2013 määrustega (II t/l 97-98 ja 99-100) ja kirjadega (II
t/l 101 ja 102) tutvumist, leiab, et toimingute põhjendatud ajakuluks tuleb lugeda 2,0 tundi, mille
eest on tasu 220,00 eurot, millele ei lisandu käibemaksu.

Kostja esindaja tutvus vastavalt arvele nr 01014 kohtu kirjaga, koostas lapse kulude nimekirja ja
seisukoha, mille esitas kohtule, 5,0 tundi. Kohus, arvestades taaskord Harju Maakohtu 01.04.2014
kirja (II t/l 143, kahepoolne) ja ka kohtule esitatud seisukoha ning sellele lisatud tõendite sisu ja
mahtu (II t/l 177-182, lisad 183-215) ning ka asjaolu, et toimingute teostamine hõlmas endas
eelduslikult ka Tallinna Ringkonnakohtu 20.01.2014 otsusega (II t/l 133-140) tutvumist, mille
hüvitamist kostja eraldi ei taotlenud, leiab, et eelnimetatud toimingute vajalikuks ajakuluks saab
käesoleval juhul pidada 5,0 tundi, mille eest on tasu 550,00 eurot, millele ei lisandu käibemaksu.

Vastavalt arvele nr 00814 tutvus esindaja kaebusega, analüüsis seda ja koostas sellele vastust,
samuti edastas selle kohtule, 3,0 tundi. Kohus leiab, uurides apellatsioonkaebuse (III t/l 1-6) ja ka
kostja vastuse sisu ja mahtu (III t/l 13-17), et nimetatud toimingute teostamise ajakulust peaks
kuuluma hüvitamisele üksnes 2,0 tundi, mille eest on tasu 220,00, millele ei lisandu käibemaksu.

Arve nr 01414 kohaselt valmistas esindaja end ette kohtuistungiks, kogudes ka sissetulekuid
tõendavaid dokumente ja edastades need kohtule, ning osales istungil 1,5 tundi. Toimikust
nähtuvalt toimus Tallinna Ringkonnakohtu 08.10.2014 istung (protokoll III t/l 34-35), millel osales
ka XXX, kell 15.04-15.41, s.o 37 minutit. Kohtu hinnangul saab antud juhul vajalikuks
                                                                                                      12
kohtuistungiks ettevalmistamise ja istungist osavõtmise ning dokumentide kogumise ja kohtule
edastamise ajaks lugeda 1,5 tundi, mille eest on tasu 165,00 eurot, millele ei lisandu käibemaksu.

Kostja esindaja esitas vastavalt arvele nr 481 seisukohad hageja ja kolmanda isiku seisukohtadele
2,0 tundi. Arvestades kostja seisukoha sisu ja mahtu (III t/l 152-154, lisa 155-163), misjuures
kostja ei taotlenud tasu eelnevalt kohtule esitatud dokumendi (III t/l 129-132, lisad 133-151)
koostamise ega ka vastaspoole seisukohaga (III t/l 103-106, kahepoolne, lisad 107-115) tutvumise
eest, kuulub ajakulu 2,0 tundi, mille eest on tasu 220,00 eurot, millele lisandub käibemaks 44,00
eurot, kokku 264,00 eurot, hüvitamisele.

Kostja esindaja viimasteks toiminguteks oli vastavalt arvele nr 544 enda ettevalmistamine
kohtuistungiks ja sellel osalemine 1,5 tundi. Toimikust nähtuvalt toimus Tallinna Ringkonnakohtu
09.09.2014 kohtuistung (protokoll III t/l 188-190, kahepoolne), millel osales ka XXX, kell 11.08-
12.54, s.o 1,0 tund ja 6 minutit. Seega on igal juhul põhjendatud hüvitada ajakulu 1,5 tundi, mille
eest on tasu 165,00 eurot, millele lisandub käibemaks 33,00 eurot, kokku 198,00 eurot.

Tulenevalt eeltoodust määrab kohus kostja menetluskulude suuruseks 3.102,00 eurot (440,00 +
385,00 + 165,00 + 165,00 + 330,00 + 220,00 + 550,00 + 220,00 + 165,00 + 264,00 + 198,00),
mille moodustavad lepingulise esindaja kulud ja misjuures 63% nimetatud menetluskuludest on
1.954,26 eurot. Kohus peab eelnimetatud summat, arvestades ka esindaja kvalifikatsiooni ja
tunnitasu suurust, käesoleva asja keerukuse ja kestvusega tasakaalus olevaks. Seejuures jätab
kohus rahuldamata kostja avalduse menetluskulude summas 605,00 eurot kindlaksmääramiseks ja
64% ulatuses väljamõistmiseks.

24. Alljärgnevalt analüüsib kohus iga kolmanda isiku esindaja poolt teostatud toimingu ja selle
teostamise peale kulunud aja põhjendatust ja vajalikkust eraldi.

Kolmanda isiku esindaja analüüsis Tallinna Ringkonnakohtu 28.10.2014 otsust ja kohtus
kolmanda isiku seadusliku esindajaga 2,5 tundi. Arvestades Tallinna Ringkonnakohtu 28.10.2014
otsuse sisu ja mahtu (III t/l 38-42, kahepoolne) ja ka asjaolu, et kolmanda isiku esindaja teostas
esimest toimingut ka hageja nimel, saab toimingute teostamise vajalikuks ajakuluks kokku pidada
maksimaalselt 2,0 tundi, mille eest on tasu 260,00 eurot, millele lisandub käibemaks 52,00 eurot,
kokku 312,00 eurot.

Ka koostas kolmanda isiku esindaja kassatsioonkaebust ja edastas selle kooskõlastamiseks
kliendile, samuti andis juhiseid kautsjoni tasumiseks, kokku 2,2 tundi. Kohus, uurides kassatsioon-
kaebuse sisu ja mahtu (III t/l 51-52, kahepoolne) ja nentides asjaolu, et kassatsioonkaebus
rahuldati, leiab siiski arvestades muuhulgas ka esindaja kvalifikatsiooni, et eelnimetatud
toimingute teostamise vajalikuks ajakuluks saab kokku pidada maksimaalselt 2,0 tundi, mille eest
on tasu 260,00 eurot, millele lisandub käibemaks 52,00 eurot, kokku 312,00 eurot.

Samuti andis esindaja kliendile täiendavaid selgitusi ja edastas kassatsioonkaebust Riigikohtule 0,4
tundi. Kohus, leides, et kuivõrd eelnimetatud toimingute teostamise ajakulu peaks olema hõlmatud
juba eelmisena käsitletud toimingute teostamise ajakuluga, asub seisukohale, et viidatud
toimingute ajakulu antud juhul hüvitamisele ei kuulu.

Järgmisena tutvus kolmas isik Riigikohtu 29.04.2015 lahendiga ja andis kliendile selgitusi koos
seisukohaga menetluse edasiste perspektiivide suhtes 0,6 tundi. Arvestades Riigikohtu 29.04.2015
otsuse sisu ja mahtu (III t/l 75-79, kahepoolne), samuti asjaolu, et kliendiga ei ole ebamõistlikus
mahus kohtutud, leiab, et eelnimetatud toimingute teostamise eest kuulub hüvitamisele, vaatamata
asjaolule, et esindaja teostas esimest nimetatud toimingut ka hageja nimel, ajakulu 0,6 tundi, mille
eest on tasu 78,00 eurot, millele lisandub käibemaks 15,60 eurot, kokku 93,60 eurot.
                                                                                                  13
Kolmanda isiku esindaja tutvus ka Tallinna Ringkonnakohtu 11.05.2015 määrusega ja selles
kolmandale isikule antud korraldustega ja edastas seisukoha kliendile koos juhistega 0,5 tundi.
Tallinna Ringkonnakohtu 11.05.2015 määruse sisu ja mahtu (III t/l 84-85, kahepoolne) arvestades
kuulub eelnimetatud toimingute ajakulu 0,5 tundi, mille eest on tasu 65,00 eurot, millele lisandub
käibemaks 13,00 eurot, kokku 78,00 eurot, kolmandale isikule ka hüvitamisele.

Esindaja koostas ka vastuväidet kohtu tegevusele, kooskõlastas nimetatu kliendiga ja esitas selle
seejärel kohtule 2,4 tundi, samuti kohtus kliendiga seoses Tallinna Ringkonnakohtu 09.06.2015
määrusega ja täiendavate tõendite kogumisega, ning esitas kohtule taotluse menetlustähtaja
pikendamiseks 0,8 tundi. Kuivõrd vastuväide kohtu tegevusele (III t/l 92-94, kahepoolne) jäeti
Tallinna Ringkonnakohtu 09.06.2016 määrusega (III t/l 96-97, kahepoolne) rahuldamata ja kohtu
hinnangul ei ole ka menetlustähtaja pikendamise taotluse koostamise ajakulu hädavajalik kulu, mis
peaks kuuluma teiste menetlusosaliste poolt hüvitamisele, ei kuulu ühegi eelnimetatud toimingu
teostamise ajakulu kolmandale isikule hüvitamisele.

Kolmanda isiku esindaja koondas kliendi poolt esitatud tõendeid, analüüsis ja süstematiseeris neid,
samuti koostas seisukoha esialgset teksti ja edastas seda kliendile 2,6 tundi ning koostas ka lõpliku
seisukoha ja edastas selle kohtule 2,3 tundi, kokku 4,9 tundi. Arvestades seisukoha, misjuures
kolmanda isiku esindaja poolt koostatud menetlusdokumendid asjas sarnanevad, sisu ja mahtu (III
t/l 116-118, kahepoolne, lisad 119-128) on kohtu hinnangul selle koostamise mõistlik ajakulu
kvalifitseeritud esindaja poolt kokku maksimaalset 2,5 tundi, mille eest on tasu 325,00 eurot,
millele lisandub käibemaks 65,00 eurot, kokku 390,00 eurot.

Kolmanda isiku esindaja analüüsis ka kostja seisukohta ja täiendavaid tõendeid, koostas hagejaga
koos ühise seisukoha, lisas täiendavaid tõendeid ja edastas kohtule 0,9 tundi. Arvestades, et
nimetatud seisukoht on esitatud kahe isiku poolt, samuti selle sisu ja mahtu (III t/l 164-166,
kahepoolne, lisa 167-182), leiab kohus, et nimetatud seisukoha koostamise vajalik ajakulu kokku
on 1,0 tund, mille eest on tasu kokku 130,00 eurot, millele lisandub käibemaks 26,00 eurot, kokku
156,00 eurot, kuid kuivõrd nimetatud seisukoht oli esitatud ka hageja nimel, kuulub sellest
kolmandale isikule hüvitamisele 0,5 tunni ajakulu, mille eest on tasu 65,00 eurot, millele lisandub
käibemaks 13,00 eurot, kokku 78,00 eurot.

Viimase toiminguna valmistas kolmanda isiku esindaja ette kohtuistungiks ja esindas teda seal 1,5
tundi. Toimikust nähtuvalt toimus Tallinna Ringkonnakohtu 09.09.2014 kohtuistung (protokoll III
t/l 188-190, kahepoolne), millel osales ka XXX, kell 11.48-12.54, s.o 1,0 tund ja 6 minutit. Kohtu
hinnangul saab vajalikuks korduvaks kohtuistungiks ettevalmistamise ja istungist osavõtmise ajaks
kokku lugeda 2,0 tundi, mille eest on tasu 260,00 eurot, millele lisandub käibemaks 52,00 eurot,
kokku 312,00 eurot. Kuivõrd aga nimetatud toimingud tehti ka hageja nimel, siis kuulub sellest
hagejale hüvitamisele 1,0 tunni eest 130,00 eurot, millele lisandub käibemaks 26,00 eurot, kokku
156,00 eurot.

Kolmanda isiku XXX menetluskulude suuruseks on seega 1.419,60 eurot (312,00 + 312,00 +
93,60 + 78,00 + 390,00 + 78,00 + 156,00), misjuures 63% nimetatud menetluskuludest on 894,35
eurot ja 37% on 525,25 eurot. Seetõttu mõistab kohus käesoleva kohtulahendiga hagejalt
kolmanda isiku kasuks välja kolmanda isiku menetluskuludest kokku 894,35 eurot ja kostjalt
525,25 eurot. Seejuures jätab kohus rahuldamata kolmanda isiku avalduse menetluskulude
summas 1.185,60 eurot kindlaksmääramiseks ja vastavates osades väljamõistmiseks. Kohus peab
ka eelnimetatud kolmanda isiku kasuks väljamõistetavat summat, arvestades muuhulgas kolmanda
isiku menetluslikku omapära, käesoleva asja keerukuse ja kestvusega tasakaalus olevaks.

25. Kohus on seisukohal, et muud esiletoodud asjaolud ja põhjendused ei saa olla aluseks
                                                                                                   14
väljamõistetavate menetluskulude vähendamiseks.

26. TsMS § 174 lõikest 6 tuleneb, et menetluskuludelt arvestatava käibemaksu hüvitamiseks peab
avaldaja kinnitama, et ta ei ole käibemaksukohustuslane või ei saa muul põhjusel tekkinud kuludelt
käibemaksu tagasi arvestada. Käesoleval juhul on menetlusosalised kinnitanud, et nad ei ole
käibemaksukohustuslased ja ei saa tekkinud kuludelt käibemaksu tagasi arvestada.

27. TsMS § 445 lõike 1 teise lause kohaselt tasaarvestatakse resolutsioonis, juhul kui pooled
esitavad menetluses teineteise vastu tasaarvestatavad nõuded ja kohus mõlema poole nõuded
täielikult või osaliselt rahuldab, poolte nõuded rahuldatud osas. TsMS § 463 lõike 2 kohaselt
kohaldatakse kohtumäärusele vastavalt otsuse kohta sätestatut, kui seadusest või määruse
olemusest ei tulene teisiti. Kuivõrd kohus mõistab käesoleval juhul hagejalt ja kostjalt välja
teineteise vastu tasaarvestatavaid nõudeid, kuuluvad väljamõistetavad menetluskulud ka
tasaarvestamisele. Ka Riigikohus rõhutas oma 14.06.2006 lahendi tsiviilasjas 3-2-1-66-06 punktis
14, et kohtul tuleb omal algatusel poolte nõuded rahuldatud osas tasaarvestada, millest tulenevalt
mõistab kohus kohtuotsusega välja vaid summa, mida pool on kohustatud maksma pärast nõuete
tasaarvestamist. Tasaarvestuse tulemusena poolte kohustused kattuvas osas lõppevad.

28. TsMS § 177 lõike 4 kohaselt märgib kohus menetlusosalise taotluse alusel menetluskulude
kindlaksmääramise kohtulahendis, et hüvitamisele kuuluvatelt menetluskuludelt tuleb tasuda
menetluskulude suurust kindlaks tegeva lahendi jõustumisest alates kuni täitmiseni viivist
võlaõigusseaduse (VÕS) § 113 lõike 1 teises lauses ettenähtud ulatuses. Käesoleval juhul ei ole
viivise väljamõistmist taotletud. Seega ei saa kohus viivist ka välja mõista.

29. TsMS § 178 lõike 2 kohaselt võib menetluskulude kindlaksmääramise peale edasi kaevata
kulude hüvitamiseks õigustatud või kulusid kandma kohustatud isik, kui vaidlustatav kulude
summa ületab 200,00 eurot. Sama paragrahvi lõike 4 kohaselt ei hüvitata menetluskulude
kindlaksmääramise vaidlustamisel tekkinud kulusid. TsMS § 177 lõike 3 kohaselt toimetatakse
kohtulahend menetluskulude rahalise suuruse kindlaksmääramise kohta menetlusosalistele kätte.


/digitaalselt allkirjastatud/

Piret Randmaa
kohtunik




Kohtuistungi sekretär Lea Krüger (telefon (+372)6200057, elektronpost lea.kryger@kohus.ee). Kohtujurist
Anneli Põder (elektronpost anneli.poder@kohus.ee). Harju Maakohtu Kentmanni kohtumaja kantselei
(Kentmanni 13, 10116 Tallinn, telefon (+372)6200120, faks (+372)6200191, elektronpost menetlusdokumentide
saatmiseks hmkkentmanni.menetlus@kohus.ee).




                                                                                                            15
