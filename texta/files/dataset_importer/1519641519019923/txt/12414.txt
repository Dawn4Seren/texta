                      KOHTUMÄÄRUS
Kohus                             Tallinna Ringkonnakohus

Kohtukoosseis                     Reet Allikvere, Ande Tänav, Kaupo Paal

Määruse tegemise aeg ja koht      16.06.2016, Tallinn

Tsiviilasja number                2-15-2250

Tsiviilasi                        UV avaldus avalikult kasutatavale teele juurdepääsu
                                  määramiseks ja kinnistusraamatu kande tegemiseks
                                  vajaliku tahteavalduse andmise kohustuse olemasolu
                                  tuvastamiseks

Vaidlustatud kohtulahend          Harju Maakohtu 18.02.2016 määrus

Kaebuse esitaja ja kaebuse liik   J-MK määruskaebus

                                  HN ja VW määruskaebus

Menetlusosalised ja nende         Avaldaja: UV (isikukood XXXXXXXXXXX, elukoht
esindajad                         XXX), lepingulised esindajad Kersti Puuri ja Sirli-Kristi
                                  Käpa
                                  Puudutatud isik I: HN (isikukood XXXXXXXXXXX,
                                  elukoht XXX), esindaja MN
                                  Puudutatud isik II: J-MK (isikukood XXXXXXXXXXX,
                                  elukoht XXX), esindaja HP
                                  Puudutatud isik III: PP (isikukood XXXXXXXXXXX,
                                  elukoht XXX), esindaja KF
                                  Puudutatud isik IV: SK (isikukood XXXXXXXXXXX,
                                  elukoht XXX), lepinguline esindaja vandeadvokaat Siim
                                  Roode
                                  Puudutatud isik V: VW (isikukood XXXXXXXXXXX,
                                  elukoht XXX)
                                  Puudutatud isik VI: MV (isikukood XXXXXXXXXXX,
                                  elukoht XXX)
                                  Puudutatud isik VII: JS (isikukood XXXXXXXXXXX,
                                  elukoht XXX)
                                  Puudutatud isik VIII JEP (isikukood XXXXXXXXXXX,
                                  elukoht XXX)
                                  Avalikku huvi kaitsma õigustatud asutus Jõelähtme

                                                                                          1
                                      Vallavalitsus, esindaja Igor Skorohodov




 Menetluse liik                       Kirjalik menetlus

RESOLUTSIOON:
       1. Jätta Harju Maakohtu 18.02.2016 määrus muutmata ja määruskaebused
          rahuldamata.
       2. Määruskaebuste menetlemisega seotud kulud jätta kaebuse esitajate J-MK, HN
          ja VW kanda.

Edasikaebamise kord
Käesoleva kohtumääruse peale võib määrusega puudutatud menetlusosaline esitada
määruskaebuse Riigikohtule 15 päeva jooksul alates määruse ärakirja kättetoimetamisest.

Avalduse asjaolud ja nõue
12.02.2015 esitas UV (avaldaja) Harju Maakohtule avalduse avalikult kasutatavale teele
juurdepääsu määramiseks ja kinnistusraamatu kande tegemiseks vajaliku tahteavalduse andmise
kohustuse olemasolu tuvastamiseks.

Avaldaja palus kohtul määrata juurdepääsutee avalikult kasutatavalt teelt temale kuuluvale
Eigisauna kinnistule ning nägi selleks kolme võimalust. Esimesena pakkus avaldaja
juurdepääsutee rajamist üle Tamme kinnistu, mis kuulub HN-le. Juurdepääsutee üle Tamme
kinnistu tuleks kõige lühem. Teise võimalusena peab avaldaja juurdepääsutee rajamist läbi
Jaago-Vanatoa I kinnistu, mis kuulub J-MK-le ja PP-le. Kolmas juurdepääsutee võimalus läbib
kinnistuid Jaago-Vanatoa I ning Koka 1 ja Ihasalu tee 74. Koka 1 ja Ihasalu tee 74 kuuluvad SK-
le. Avaldaja oli seisukohal, et ligipääsu rajamine üle HN-le kuuluva Tamme kinnistu on kõige
mõistlikum viis ligipääsu tagamiseks avaldajale.

Asja menetlemise ajal esitas avaldaja alternatiivsed juurdepääsuteed, paludes kohtul määrata
kinnistule juurdepääs läbi Tamme kinnistu ja Miku 7 kinnistu selliselt, et kuni Tamme kinnistul
asuva rändrahnuni kulgeb tee Tamme kinnistu äärest ning rändrahnust alates kulgeb tee läbi
Miku 7 kinnistu (trassivalik nr 4). Avaldaja pakub alternatiivselt juurdepääsuteed läbi
hoonestamata Ihasalu tee 88 kinnistu ja Ihasalu tee 90 kinnistu ning läbi Tamme kinnistu
(trassivalik nr 5). Sellisel juhul kattuks tee osaliselt juba planeeritava sõiduteega. Avaldaja
soovis, et ligipääs oleks tagatud nii mootorsõidukiga kui jalgsi.

Puudutatud isikute seisukohad
Puudutatud isik I HN ei olnud nõus juurdepääsutee rajamisega läbi Tamme kinnistu hooviala,
märkides, et see kitsendaks oluliselt kinnistu hooviala kasutamise privaatsust.

Puudutatud isik II J-MK palus jätta avalduse läbi vaatamata selle perspektiivituse tõttu (TsMS §
423 lg 2 p 2) ja menetluskulud avaldaja kanda. Avaldaja väide, et ta soovib ehitada oma
kinnistule elamut ja selleks on tarvilik määrata servituut, ei põhine seaduslikule võimalusele.
Antud kinnistul on keelatud ehitada ehituskeeluvööndi tõttu. Kui avaldajal puudub oma kinnistul
ehitusõigus, ei saa ta kohtult nõuda teeservituudi seadmist.

                                                                                              2
Puudutatud isik III PP palus esimese võimalusena jätta avaldus rahuldamata, teise võimalusena
jätta avaldus variandi 2 osas rahuldamata ja mõista avaldajalt välja puudutatud isiku III
kohtukulud.

Puudutatud isik IV vaidles avaldusele vastu. Erinevalt avaldaja pakutud variantidest leidis
puudutatud isik IV, et kõige mõistlikum on, kui avaldaja tõendab enda ülekaalukat huvi
kinnistule mootorsõidukiga ligipääs saada, võimaldada avaldajale ligipääs kinnistule läbi Ihasalu
tee 88 hoonestamata kinnistu ja puudutatud isiku I kinnistu. Sellisel juhul kulgeks puudutatud
isiku I kinnistut läbiv 17,5 meetri pikkune teelõik puudutatud isiku I elamu tagant, mitte läbi
õueala.

Jõelähtme Vallavalitsus palus kohtul otsuse tegemisel arvestada menetlusosaliste põhjendatud
arvamuste ja seisukohtadega, et avaldaja kinnistule juurdepääsu tagamise küsimuse
lahendamisega kaasneks võimalikult minimaalne mõju puudutatud isikute igapäevases
elukorralduses. Avaldaja pakutud 1 ja 2 variandi puhul on tegemist kõige lühema sissesõidutee
pikkusega, kuid need läbiksid puudutatud isikute kinnistute hoovialasid ja oleks majade vahetus
läheduses. Kolmanda variandi puhul läbiks tee koguni kolme kinnistut, juurdepääsutee kulgeb
tunduvalt kaugemal puudutatud isikute kinnistul asuvatest ehitistest ning seal liikumine ei mõjuta
nii intensiivselt puudutatud isikute igapäevast elukorraldust.

Maakohtu määrus
18.02.2016 määrusega rahuldas Harju Maakohus avalduse ja määras Tartu Maakohtu
kinnistusjaoskonna kinnistusraamatu registriossa nr 2274702/22747 kantud kinnisasjale
igakordse omaniku tähtajatu juurdepääs avalikult kasutatavalt Ihasalu teelt üle kinnisasjade, mis
on kantud Tartu Maakohtu kinnistusjaoskonna kinnistusraamatu registriossa nr 7221502/7215 ja
3028402/30284. Kohus määras juurdepääsu asukohaks Tartu Maakohtu kinnistusosakonna
kinnistusraamatu registriossa nr 721502/7215 ja 3028402/30284 kantud kinnisasjadele rajatav 67
meetri pikkune tee laiusega 3 meetrit läbi Tamme ja Miku 7 kinnistute, selliselt, et kuni Tamme
kinnistul asuva rändrahnuni läheb tee Tamme kinnistu äärest ning rändrahnust alates kulgeb tee
läbi Miku 7 kinnistu kuni Tartu Maakohtu kinnistusosakonna kinnistusraamatu registriossa nr
2274702/22747 kantud kinnisasja piirini. Juurdepääsutee asukoht on määruse lahutamatuks
lisaks oleval joonisel märgitud viirutatud joonega. Juurdepääsu tingimustena määras kohus
järgmised: 1. Tartu Maakohtu kinnistusosakonna kinnistusraamatu registriossa nr
2274702/22747 kantud kinnisaja igakordsel omanikul on õigus kasutada juurdepääsuteed jalgsi,
kergliiklusvahendiga ning sõiduautodega ööpäevaringselt, igapäevaselt ja aastaringselt.
Nimetatud liiklusvahendite hulka ei kuulu kinnisasja teenindavad liiklusvahendid. 2. Tartu
Maakohtu kinnistusosakonna kinnistusraamatu registriossa nr 2274702/22747 kantud igakordsel
omanikul on õigus kasutada juurdepääsuteed kinnisasja teenindamiseks vajalike
liiklusvahenditega ning ehitusmaterjalide ja ehitustehnikat vedavate sõidukitega igapäevaselt
ajavahemikul 06.00 kuni 22.00. 3. Tartu Maakohtu kinnistusosakonna kinnistusraamatu
registriossa nr 2274702/22747 kantud kinnisasja igakordsel omanikul ei ole lubatud kasutada
juurdepääsuteed sõidukite parkimiseks, ehitusmaterjalide ladustamiseks. 4. Tartu Maakohtu
kinnistusosakonna kinnistusraamatu registriossa nr 2274702/22747 kantud kinnisasja igakordne
omanik kannab juurdepääsutee rajamise kulud. 5. Tartu Maakohtu kinnistusosakonna
kinnistusraamatu registriossa nr 2274702/22747 kantud kinnisasja igakordne omanik hooldab
juurdepääsuteed ulatuses, milles on juurdepääs määratud. Maakohus kohustas HNt ja VWt
andma nõusolek kanda märkus juurdepääsu kohta avalikult kasutatavale teele Tartu Maakohtu
kinnistusosakonna kinnistusraamatu registriosa nr 22774702/22747 kolmandasse jakku
igakordse omaniku kasuks. Kohus määras Tartu Maakohtu kinnistusosakonna kinnistusraamatu
registriossa 721502/7215 kantud kinnisasja igakordsele omanikule juurdepääsutee kasutamise
                                                                                                3
eest Tartu Maakohtu kinnistusosakonna kinnistusraamatu registriossa nr 3028402/30284 kantud
igakordsele omanikule juurdepääsutee kasutamise eest Tartu Maakohtu kinnistusosakonna
kinnistusraamatu registriossa nr 2274702/22747 kantud kinnisasjale igakordse omaniku poolt
makstava tasu suuruseks 50 eurot aastas ühekordne hüvitis 17 eurot iga juurdepääsutee alla jääva
ruutmeetri eest. Tasumise tähtpäev on iga jooksva aasta esimene märts (01.03). Samuti määras
kohus Tartu Maakohtu kinnistusosakonna kinnistusraamatu registriossa nr 3028402/3284 kantud
kinnisasja igakordsele omanikule juurdepääsutee kasutamise eest Tartu Maakohtu
kinnistusosakonna kinnistusraamatu registriossa nr 2274702/22747 kantud kinnisasjade
igakordse omaniku poolt makstava tasu suuruseks 50 eurot aastas ühekordne hüvitis 17 eurot iga
juurdepääsutee alla jääva ruutmeetri eest. Tasumise tähtpäev on iga jooksva aasta esimene märts
(01.03).

AÕS § 156 lg 1 kohaselt omanikul, kelle kinnisasjale puudub vajalik juurdepääs avalikult
kasutatavalt teelt või kinnisasja eraldi seisvalt osalt, õigus nõuda juurdepääsu üle võõra
kinnisasja. Juurdepääsu asukoht, kasutamise tähtaeg ja tasu määratakse kokkuleppel. Kui
kokkulepet ei saavutata, määrab juurdepääsu ja selle kasutamise tasu kohus. Juurdepääsu
määramisel tuleb arvestada koormatava kinnisasja omaniku huve. Riigikohus on mitmes asjas
märkinud, et avalikult kasutatavale teele juurdepääsu nõude rahuldamise eelduseks on
juurdepääsu taotleja kinnisasjal avalikule teele juurdepääsu puudumine, taotletava juurdepääsu
maakorralduslik võimalikkus ja juurdepääsu taotleja juurdepääsu vastu omatava huvi
ülekaalukus, võrreldes kinnisasja, mille kaudu juurdepääsu soovitakse, omaniku õiguste
juurdepääsust tuleneva kitsendustega.

Puudutatud isik II J-MK esitas avaldusele vastuväite, mille sisuks on avaldaja õiguse puudumine
nõuda juurdepääsu üle võõra kinnisasja, sest avaldaja kinnisasjal puudub ehitis ning mõni muu
põhjus, mis nõuab kinnisasja korrapärast majandamist. Avaldaja on saanud jalgsi oma
kinnisasjale ning puudutatud isikud ei ole vastu vaielnud jalgtee kasutamisele avaldaja poolt.
Kohtu hinnangul ei ole võimalik takistuseta juurdepääs avaldaja kinnisasjale. Avaldajal on
välistatud juurdepääs oma kinnisasjale autoga. Ihasalu küla Eigisauna kinnistu (katastritunnus
24505:001:2480) suurus on 3432 m2 ning sihtotstarve on elamumaa 100%. Kinnistu on
hoonestamata. Jõelähtme Vallavalitsuse arvamuse kohaselt on arvestades piirkonna
hoonestustihedust ja -laadi võimalik maaüksuse hoonestamine. Tingimused hoonestamiseks on
võimalik välja selgitada läbi detailplaneeringu menetluse. Avaldaja soovib oma kinnisasjale
ehitada suvila. Takistuseta juurdepääsuks on vajalik juurdepääsutee rajamine. Avaldaja on
omandanud Eigisauna kinnisaja esmakande korras ning selle omandamisel oli selge, et
kinnisasjale puudus juurdepääs avalikult kasutatavalt teelt. AÕS § 156 lg 3 kohaselt kinnisasja
omanikul ei ole õigust juurdepääsu nõuda, kui senine ühendus avalikult kasutatava teega või
kinnisasja osade vahel on katkenud tema tahtel. Kohus oli seisukohal, et käesoleval juhul
puuduvad AÕS § 156 lg 3 kohaldamise eeldused.

Paikvaatlusel tuvastas kohus koos puudutatud isikutega, et võimalikud juurdepääsuteed saaksid
kulgeda üle HN-le kuuluva Tamme kinnistu (variant 1); üle J-MK-le ja PP-le kuuluva Jaago-
Vanatoa I kinnistu (variant 2); üle SK-le kuuluvate Ihasalu tee 74 ja Koka 1 ning üle J-MK-le ja
PP-le kuuluva Jaago-Vanatoa 1 kinnistute (variant 3); üle HN-le kuuluva Tamme ja VW-le
kuuluva Miku 7 kinnistute (variant 4) ning üle JS-le ja JEP-le kuuluva Ihasalu tee 88, MV-le
kuuluva Ihasalu tee 90 ning HN-le kuuluva Tamme kinnistute (variant 5).
Kohtu hinnangul on, arvestades sealhulgas juurdepääsutee koormavust kinnisasja omanikule ja
ehitustööde mahtu, mõistlik määrata juurdepääsutee üle HN-le kuuluva Tamme ja VW-le
kuuluva Miku 7 kinnistute (variant 4). Juurepääsu määramise korral üle HN-le kuuluva Tamme
ja VW-le kuuluva Miku 7 kinnistute (variant 4) peaks juurdepääsutee rajamiseks tegema
eelduslikult vähem ehitustöid kui ülejäänud alternatiivide korral. Paikvaatluse läbiviimisel oli
                                                                                               4
visuaalse vaatluse tulemusel võimalik tuvastada, et ehitatav tee kuni avaldaja kinnisasjani on
kõige lühem. Üle Ihaste tee 74-Koka 1 – Jaago-Vanatoa 1 kinnistute (variant 3) ja üle Ihasalu tee
88,90 – Tamme kinnistute (variant 5) oleks ehitatav tee oluliselt pikem ning koormaks selle
võrra oluliselt rohkem mainitud kinnisasjade omanikke kui koormaks üle Tamme ja Miku 7
kinnistute ehitatav tee Tamme ja Miku 7 kinnisasju. Tee, mis läbiks Ihasalu tee 88, 90 ja Tamme
kinnistuid (variant 5) jääks ehituskeeluvööndisse ning oleks vahetult mere piiri järgivas osas
üleujutusalas, seega ei oleks tee rajamine sinna maakorralduslikult võimalik ning kohus ei
pidanud seda varianti tõsiseltvõetavaks alternatiiviks.

Tee rajamine üle Ihasalu tee 74 – Koka 1 – Jaago-Vanatoa kinnistute (variant 3) oleks pikem kui
alternatiivid 1, 2 ja 4 ja läbiks kolme kinnistut, poolitades seejuures kahte neist – Jaago-Vanatoa
1 ja Koka 1 kinnistut. Sellest tulenevalt oleks privaatsuse riive Ihasalu tee 74 – Koka 1- Jaago-
Vanatoa 1 kinnistute omanikele oluliselt suurem kui juurdepääsu puhul üle Tamme ja Miku 7
kinnistute, mille puhul juurdepääsutee kulgeks mööda kinnistute piiri. Juurdepääsutee rajamine
läbi Jaago-Vanatoa I kinnistu (variant 2) kulgeks vahetult elamu trepi eest, seega luges kohus
privaatsuse riive Jaago-Vanatosa I puhul suuremaks kui Tamme ja Miku 7 kinnistuid läbiva
juurdepääsutee puhul, kus tee kulgeks mööda kinnistute piiri õueaia äärest Tamme kinnistu
puhul ning Miku 7 kinnistu puhul elumaja tagant. Variandi I puhul, mis läbiks Tamme kinnistut
oleks rajatav tee elumaja vahetus läheduses ning seega riivaks oluliselt Tamme kinnistu omaniku
privaatsust. Kohus märkis, et kõigi juurdepääsutee variantide puhul jääks rajatava juurdepääsu
alasse kas puid, põõsaid või muid rajatisi (laste mänguala, kiviaed, väikäimla), seega on sellest
aspektist kõik vaadeldavad variandid võrdsed. Tamme ja Miku 7 kinnistuid läbiva juurdepääsu
(variant 4) puhul jäävad läbipääsu trassile puud ja rajatised (välikäimla), millede taastamise ja
teisaldamise kulud on osa juurdepääsutee rajamise kuludest ning need jäävad avaldaja kanda.

Eeltoodust tulenevalt määras kohus juurdepääsu üle HN (Tamme kinnistu) ja VW (Miku 7
kinnistu) kinnisasjade (variant 4). Kohus määras kindlaks juurdepääsu tingimused, sest avaldaja
ja HN ning VW vahel puudub nende osas kokkulepe. Avaldaja on soovinud juurdepääsu asukoha
määramist vastavalt kohtule esitatud asendiplaanile (avaldaja seisukoht 17.08. materjalide juures,
variant 4) järgmistel tingimustel: - juurdepääsutee laius on 3 meetrit; - juurdepääsuteed võivad
kasutada Eigisauna kinnistule pääsemiseks ja sealt lahkumiseks jalakäijad, kergliiklusvahendid
ja sõiduautod ööpäevaringselt, igapäevaselt ning tähtajatult, kinnistu teenindamiseks ja
ehitamiseks vajalikud liiklusvahendid (prügivedu, fekaalivedu, raskeveokid jt) igapäevaselt,
ajavahemikus kell 06:00 kuni 22:00; - Eigisauna kinnistu igakordsel omanikul ei ole lubatud
kasutada juurdepääsuteed sõidukite parkimiseks, ehitusmaterjalide ladustamiseks; -
juurdepääsutee rajamise kulud kannab avaldaja; - juurdepääsuteed hooldab Eigisauna kinnistu
igakordne omanik vastavalt vajadusele.

Kohus rahuldas avaldaja taotluse juurdepääsutee asukoha suhtes ning määras vastavalt avaldaja
taotlusele juurdepääsutee asukoha vastavalt kohtule esitatud asendiplaanile (avaldaja seisukoht
17.08 materjalide juures, variant 4). Juurdepääsutee pikkuseks määras kohus 67 meetrit ja
laiuseks 3 meetrit. Kohus määras juurdepääsu tähtajatult ja juurdepääsutee kasutamise
igapäevaselt. Kohus ei pidanud põhjendatuks piirata teatud transpordiliikidega juurdepääsu
kasutamist nädalavahetustel, sest kinnisasja teenindamine raskeveokitega võib olla vajalik ka
nädalavahetustel. Kohus määras juurdepääsu kasutamise jalgsi, kergliiklusvahenditega ning
sõiduautodega ööpäevaringselt. Kinnisasja teenindamiseks vajalike liiklusvahenditele ning
ehitusmaterjale ning ehitustehnikat vedavatele sõidukitele määrab kohus juurdepääsu
igapäevaselt ajavahemikul 06:00 kuni 22:00. Juurdepääsutee rajamise kulud kannab avaldaja.
Juurdepääsuteed hooldab avaldaja ulatuses, milles on juurdepääs määratud.


                                                                                                 5
Järgnevalt määras kohus kindlaks tasu juurdepääsu kasutamise eest. Menetlusosalistel on olnud
võimalik avaldada oma seisukohti tasu suuruse osas ning neid põhjendada. AÕS § 156 lg 1
kohaselt määrab kokkuleppe puudumisel juurdepääsu kasutamise tasu kohus. Puudutatud isik
HN soovib tema kinnistut läbiva juurdepääsu kasutamise eest makstava tasu suuruseks 420 eurot
kuus, mida korrigeeritakse üks kord aastas vastavalt elukalliduse indeksi muutumisele.
17.08.2015 esitas avaldaja kohtule seisukoha hüvitise osas. Avaldaja hinnangul on
juurdepääsutee talumise eest õiglane hüvitis 50 eurot aastas. Lisaks on avaldaja nõus hooldama
tema kasutuses olevat teed vastavalt vajadusele. 30.11.2015 kohtule esitatud seisukohas pakub
avaldaja omandi väärtuse vähendamise eest ühekordset hüvitist, milleks on 17 eurot iga
juurdepääsutee alla jääva ruutmeetri eest. Puudutatud isik VW juurdepääsu talumise tasu oma
seisukohtades ei avaldanud.

Juurdepääsu tasu suuruse määramisel AÕS § 156 lg 1 ja teeseaduse (TeeS) § 37 lg 3 järgi tuleb
arvestada eelkõige teeseaduses sätestatud tee omaniku kohustuse täitmiseks vaja minevaid
kulutusi. TeeS § 10 lg 1 järgi peab teel olema võimalik ohutult liigelda ja tee peab vastama tee
seisundi nõuetele. Eratee omanik korraldab TeeS § 25 lg 4 järgi tema omandis oleval teel
teehoidu ja on kohustatud looma tingimused ohutuks liiklemiseks tema teel. Teetööde
tehnoloogia ja kvaliteet peavad TeeS § 30 lg 1 järgi vastama liiklusohutus- ja keskkonnakaitse-
ning tee seisundi kohta esitatavatele nõuetele. Teeseadusest ei tulene, et teeomanik vabaneb
nendest kohustustest, kui tal on kohustus taluda kõrvalkinnistu omaniku juurdepääsuõigust ja
nõuda selle eest tasu AÕS § 156 lg 1 alusel. AÕS § 156 lg 1 kohaselt tasu määramise mõtteks ei
ole ainult kulutuste hüvitamine, vaid ka tasu läbipääsu talumise eest. Kohtu hinnangul on HN
tasu 420 eurot kuus ebamõistlikult suur. Nimetatud summas tasumise nõuet on HN põhistanud
elukorralduse olulise riivega. Juurdepääsutee rajamise kulud ning selle hooldamise kulud tasub
avaldaja. Sellest tulenevalt ei sisalda juurdepääsutee tasu tee korrashoiu kulusid. Avaldaja on
pakkunud juurdepääsu tasu HN-le 50 eurot aastas. Kohus arvestas asjaolu, et avaldaja poolt
ehitatav juurdepääsutee kitsendab Tamme kinnistu õueala, vähendab Tamme kinnistu elanike
privaatsust ja sellest tulenevalt vähendab kinnisasja väärtust. Juurdepääsutee läbib VW kinnistut
osas, mis on vajalik, et mööduda rajatavale juurdepääsuteele jäävast rändrahnust. Miku 7
kinnistu osas ei kitsenda juurdepääsutee otseselt õueala. Privaatsuse riive Miku 7 kinnistu puhul
on väiksem kui Tamme kinnistu puhul. Kuna juurdepääsutee on visuaalselt vaadeldav Tamme
kinnistult asuvast elamust, siis elanike privaatsuse riive on suurem kui Miku 7 kinnistu puhul,
kus tee möödub elamu tagant.

Kohus arvestas juurdepääsutee tasu määramisel juurdepääsutee alla jääva maa sisulise
omandikaotusega, millest tuleneb kogu omandi väärtuse vähenemine koormatava kinnistu
omaniku jaoks. Kohus määras omandi riive kompenseerimiseks ühekordse hüvitise 17 eurot iga
juurdepääsutee alla jääva ruutmeetri kohta. Tamme ja Miku 7 kinnistu omanikud peavad lisaks
omandi riivele taluma avaldaja poolt rajatavast juurdepääsuteest tingitud igapäevast privaatsuse
riivet. Rajatav juurdepääsutee jääb Tamme ja Miku 7 elamute ja õuealade lähedusse,
juurdepääsutee on nende omanikele tajutav visuaalselt ning samuti on kuulda juurdepääsutee
kasutamisest tulenevat liiklusmüra. Arvestades eelpooltooduga määras kohus juurdepääsu
talumise tasuks Tamme kinnistu omanikule HN-le 150 eurot ning Miku 7 kinnisasja omanikule
VW-le 50 eurot aastas. Kohus arvestas seejuures asjaoluga, et vastavalt kohtu määratud tee
kasutamise tingimustele langeb tee hooldamise kohustus avaldajale või kinnisasja igakordsele
omanikule. mistõttu kujutab iga-aastaselt makstav hüvitis endast üksnes tasu juurdepääsu
talumise ning ühekordne hüvitis tasu kinnisasja väärtuse vähendamise eest.
Avaldaja on taotlenud juurdepääsu määramist kohtu poolt. Kinnistusraamatuseaduse (KrS) § 341
lg 1 ja lg 2 p 5 kohaselt on avaldaja taotletud märkuse kinnistusraamatusse kandmise vajalikuks
eelduseks puudutatud isikute nõusolek. Tsiviilseadustiku üldosa seaduse (TsÜS) § 68 lg 5
kohaselt juhul, kui isik on kohustatud tegema kindla sisuga tahteavalduse, asendab tahteavaldust
                                                                                               6
jõustunud või viivitamata täitmisele kuuluv kohtulahend, millega isikut kohustatakse sellist
tahteavaldust andma. AÕS § 63 lg 1 p 4 kohaselt võib kinnistusraamatusse kanda märke muude
seadusega kinnistusraamatusse kanda lubatud asjaolude nähtavakstegemiseks. AÕS § 141 lg 3
sätestab, et kohtulahendi või tehinguga seatud kitsendus, samuti selle kitsenduse muutmine või
lõpetamine kehtib kolmandate isikute suhtes, kui see on kinnistusraamatusse kantud. Vastava
märkuse tegemine kinnistusraamatus tagab selle, et juurdepääsuga seonduvad asjaolud on selged
ja üheselt mõistetavad ka kolmandatele isikutele, samuti saaksid nii pooled kui kolmandad isikud
juurdepääsuga seotud õigusi praktikas paremini kaitsta ja nõuda teistelt isikutelt, s.h. teeniva või
valitseva kinnisasja omanikult kitsendustele allumist. Märkus juurdepääsu kohta Tamme ja Miku
7 kinnisasjadele tuleb kanda nimetatud kinnisasjade kinnistusraamatusse selle
nähtavakstegemiseks ja kehtimiseks kolmandate isikute suhtes. Märkus juurdepääsu kasutamise
tasu kohta tuleb kanda avaldaja kinnisasja registriossa. Kohus tuvastas eeltoodust tulenevalt
puudutatud isiku HN ja puudutatud isiku VW kohustuse anda nõusolek märkuse kandmiseks
kinnistusraamatusse.

TsMS § 172 lg 1 kohaselt hagita menetluses kannab menetluskulud isik, kelle huvides lahend
tehakse. Kui hagita menetluses osaleb mitu isikut, võib kohus otsustada, et menetluskulud
kannab täielikult või osaliselt mõni menetlusosaline, kui see on asjaolusid arvestades õiglane,
muu hulgas siis, kui see menetlusosaline esitas põhjendamatu taotluse, väite või tõendi. Kohtu
arvates on õiglane jätta menetlusosaliste menetluskulud nende endi kanda.

J-MK määruskaebus
15.03.2016 esitatud määrusekaebuses palub J-MK (puudutatud isik II) tühistada Harju Maakohtu
18.02.2016 määruse osas, millega tuvastati avaldajale kuuluva kinnisasja 2274702/22747
ehitusõigus ja jäeti menetluskulud menetlusosaliste endi kanda ja saata asi tühistatud osas uueks
arutamiseks maakohtule või teha selles osas uus otsus, millega jätta menetluskulud avaldaja
kanda ja tuvastada avaldaja kinnisasja 2274702/22747 ehitusõiguse puudumine. Menetluskulud
palub puudutatud isik II jätta avaldaja kanda.

Kohtuasja menetluses on puudutatud isik II korduvalt põhistanud asjaolu, et menetlus tuleb
lõpetada selle perspektiivituse tõttu, sest avaldaja kinnistul on 2-kordne ehituskeeluvöönd.
Puudutatud isik II peab enda kui kinnisasja omaniku õigusi rikkuvaks kohtu poolt avaldaja
kinnistul ehitusõiguse tuvastamist avalikule teele juurdepääsutee rajamise alusena. Puudutatud
isik II õiguste rikkumiseks on kehtiva õiguse vastaselt avaldajale ehitusõiguse omistamine, mis
võimaldab ehitada krundile ehitist, mis mõjutab otseselt elukeskkonda puudutatud isiku II
kinnistul ja ka ümbruskonnas.

Kohtulahend annab menetlusse kaasatud avalikku huvi kaitsma õigustatud asutusele (Jõelähtme
Vallavalitsusele) aluse alustada ehitusloa väljastamise menetlust, mis on vastuolus valla kehtiva
üldplaneeringuga ning puudutatud isiku II õiguste ja huvidega. Puudutatud isik II on esitanud
Jõelähtme valla üldplaneeringu, selle kaardi ja Maakatastri väljavõtte kinnistute
ehituskeeluvööndite kohta ning selle alusel kohtule avaldanud ja tõendanud, et avaldaja ei saa
hoonestada temale kuuluvat kinnistut ja seetõttu ei vajata sõidukite juurdepääsu kinnistule.
Avaldaja on ehituskeeluvööndist täielikult teadlik, sest Jõelähtme valla üldplaneering kehtestati
Jõelähtme Vallavolikogu 29.04.2003 otsusega nr. 40, so pärast kinnistu omandamist avaldaja
poolt. Avaldaja ei ole esitanud üldplaneeringu menetluses vastuväiteid ega vaidlustanud seda
vastavas osas, mistõttu on ta nõustunud üldplaneeringu tingimustega.
Puudutatud isik II peab ebaõigeks ja põhjendamatuks otsuses täielikult Jõelähtme valla kehtivate
õigusaktide eiramist ja ebaõige otsustuse tegemist avaldaja ehitusõiguse osas. Puudutatud isik II
peab ebaõigeks, et kohus on ise oma otsuses tuginenud ehituskeeluvööndile juurdepääsutee
asukoha valikul: „Tee, mis läbiks Ihasalu tee 88, 90 ja Tamme kinnistuid (variant 5) jääks
                                                                                                7
ehituskeeluvööndisse ning oleks vahetult mere piiri järgivas osas üleujutusalas, seega ei oleks tee
rajamine sinna maakorralduslikult võimalik ning kohus ei pea seda varianti tõsiseltvõetavaks
alternatiiviks“. Valikuline kehtiva õiguse rakendamine on oluline menetlusnormide rikkumine ja
põhjuseks ebaõigele tuvastamisotsusele.

Kohus on ilma põhjenduseta ja põhjendamatult jäetud menetluskulud menetlusosaliste endi
kanda. Otsuse põhjendamata jätmine on oluline menetlusnormide rikkumine ja sellega rikutakse
puudutatud isiku II põhiõigusi. Menetluskulu on menetlusosalisele pealesurutud rahaline
kohustus ehk omandiõiguslik riive. TsMS § 171 lg 1 sätestab, et hagita menetluses kannab
menetluskulud isik, kelle huvides lahend tehakse. Antud säte on kooskõlas põhiseadusega, sest
õigusvaidluse peab lahendama kohus ja sellega puudutatud isikutele pealesurutud kohtuvaidluse
kulutused peab kandma avaldaja. On ilmne, et kohtuasja algatas avaldaja oma huvide kaitseks.
Seega on õigustatud ja õiglane kui puudutatud isikutele hüvitatakse nende menetluskulud.

Seadus võimaldab menetluskulude kandmisel erinevusi, kuid need on kantud seaduse ja eelkõige
õigluse mõttest: hagita asju on erinevaid ja teatud asjades avaldajale kulutuste täieliku kandmise
kohustuse asetamine on ebaõiglane. Ka TsMS § 171 lg 1 rõhutab, et kui see on asjaolusid
arvestades õiglane, kui konkreetne menetlusosaline esitas põhjendamatu taotluse, väite või
tõendi vms. Käesolevas kohtuasjas on tegemist kinnisasjade omandiõiguse piiramisega avaldaja
huvides. Selle resultaadina piirati 2 puudutatud isiku omandi täieliku kasutamise õigust.
Puudutatud isiku II jaoks jääb arusaamatuks, kuidas on tema kinnistule ilmselgelt ebamõistliku
juurdepääsutee rajamise nõude puhul õiglane jätta menetluskulud puudutatud isiku II kanda. Iga
mõistlik inimene saab aru, et raskeveokitele tee rajamine otse puudutatud isiku II ukse alla on
ebamõistlik. Vaatamata sellele on avaldaja seda teinud ja puudutatud isikule II peale surunud
kohustuse kohtulikult kaitsta oma õigusi. Sellega kaasnevate menetluskulude jätmine puudutatud
isiku II kanda ei saa mingil juhul olla õiglane.

HN ja VW määruskaebus
20.04.2016 esitatud määruskaebuses paluvad HN (puudutatud isik I) ja VW (puudutatud isik V)
tühistada Harju Maakohtu 18.02.2016 määrus ja saata asi uueks arutamiseks maakohtule või teha
selles osas uus määrus, millega jätta rahuldamata avaldus avalikult kasutatavale teele
juurdepääsu määramiseks ja kinnistusraamatu kande tegemiseks vajaliku tahteavalduse andmise
kohustuse olemasolu tuvastamiseks. Menetluskulud paluvad puudutatud isikud jätta avaldaja
kanda.

Asjas ei ole kaasatud ja ära kuulatud kõiki puudutatuid isikuid, kelle õiguste üle kohus on
määruses otsustanud. Kohtuasjas ei ole kaasatud korrektselt puudutatud isik VW. 17.08.2015
esitas avaldaja taotluse kaasata menetlusse VW. 22.10.2015 määrusega kaasas kohus VW
menetlusse. VW ei ole ühelgi kohtuistungil ega paikvaatlusel osalenud ega saanud avaldada oma
seisukohti menetlusnormide nõuete kohaselt. Kohus ei ole ära kuulanud VW seisukohti, millega
on rikutud tema ärakuulamisõigust. Kaebajate andmetel ei ole kohtuasja toimikus ühtegi VW
menetlusnormide kohast avaldust, seletust ega vastuväidet avaldaja kaebuse suhtes. Kaebajad
peavad VW ärakuulamisõiguse tagamata jätmist oluliseks menetlusnormide rikkumiseks, mis
peab seaduse ja Riigikohtu praktika kohaselt kaasa tooma automaatse kohtulahendi tühistamise
ja asja saatmise maakohtule uueks arutamiseks.

Määrus ei ole põhjendatud. Kohus ei ole uurimiskohustust rikkudes kontrollinud maaüksuse
kinnistamise ja selle omandamise tingimusi, mis on oluliseks teabeks avaldaja poolt teadlikult
juurdepääsuta kinnistu omandamiseks. Kui juurdepääsuta kinnistu on omandatud teadlikult ja
seda on ka avalduse esitajale avaldatud kinnisasja omandamisel, on tegemist hea usu vastase
õiguste teostamisega ja seda tuleb käsitleda analoogia korras AÕS § 156 lg-ga 3.
                                                                                            8
Õiguskantsler on oma vastuses juurdepääsutee tahtliku sulgemise küsimuses käsitlenud eraldi
isikute põhiõiguste ja -kohustuste vahekorda. Õiguskantsler on osundanud sellele, et kinnisasja
omandamisel on isiku kohustuseks teada sellega kaasnevaid asjaolusid. Juurdepääsutee
puudumine on kaheldamatult ülimalt oluline asjaolu kinnisasja müügil. Kui isik teadlikult
omandab hoonestama kinnisasja, mida ajalooliselt ei ole kunagi eksisteerinud ja sellel puudub
juurdepääsutee, omandab ta teadlikult müügitehinguga endale piiratud kasutusega kinnisasja.
Avaldaja on teadlikult omandanud juurdepääsuta kinnisasja ja nõuab teistelt isikutelt
õigusvastaselt ja kuritarvitades oma tsiviilõigusi teistele kuuluvate kinnisasjade väärtuseks
muutmist, mis ohustab suvilakrundi väikest suurust arvestades seal püsivalt elavate inimeste elu
ja tervist. Kohtu seisukoht, et elu ja tervise ohustamine raskeveokitega laste mänguväljakust ja
koduõuest läbisõitmine on aktsepteeritav, on ennekuulmatu. Riigikohtu otsuses nr 3-2-1-41-08
järeldatule viidates leiavad kaebajad, et Riigikohus toetab kaebajate eelnevalt esitatud seaduse
tõlgendamist. Olulise nüansina tuuakse esile asjaolu, et alaliseks elamiseks oleks juurdepääs
vajalik. Käesolevas kohtuasjas on tuvastatud, et avalduse esitaja kinnistu on hoonestamata.
Määruses leiab kohus, et avaldaja soovib sinna ehitada suvilat ja selleks määrab ta sõiduautode ja
raskeveokite tee kaebajate alaliselt elukohana kasutatavale kinnistule. Menetlusnorme rikkudes
on kohus jätnud tuvastamata kinnisasja kogu ulatuses hõlmavat ehituskeeluvööndi.

Juurdepääsutee puudumine avaldaja kinnistule on tuvastamata ja määrus on vastuoluline.
Määruse põhjendustes on kohus selles osas märkinud: 1) Avaldaja on saanud jalgsi oma
kinnisasjale ning puudutatud isikud ei ole vastu vaielnud jalgtee kasutamisele avaldaja poolt; 2)
Kohtu hinnangul ei ole võimalik takistuseta juurdepääs avaldaja kinnistule ja 3) Avaldaja on
omandanud Eigisauna kinnisasja esmakande korras ning selle omandamisel oli selge, et
kinnisasjale puudus juurdepääs avalikult kasutatavale teele. Kaebajad märgivad, et määruse
vastav osa ei sisalda ühtegi tõendit, tõendi analüüsi vms, millest selguks kohtu järeldusotsus või
hinnangu alus. Samuti on määruse järeldused vastuolulised (ligipääs on olemas, kuid samas ka ei
ole). Kui kohus tuvastab juurdepääsu takistuse, siis peab kohus tuvastama, mis on määravaks
teguriks sõidukitele ja raskeveokitele juurdepääsutee rajamisel. Kohtu kõige olulisemaks
ülesandeks on kohtulahendi puhul selle põhjendamine (TsMS § 436, 463 lg 2, 478 lg 1).
Vaidlustatud määrusest ei ole võimalik aru saada, millest kohus järeldab juurdepääsu puudumist
ja miks on vaja selleks rajada sõidutee raskeveokitele. Kohus ei ole põhjendanud, miks jalgtee ei
ole juurdepääsuteeks või piisavaks viisiks avaldaja kinnistu kasutamiseks. Kaebuse esitajate
õigust kohtulikule ärakuulamisele on rikutud (põhiseadus § 24 lg 2), sest kohtumenetluses
asjaosaliste ärakuulamisel esitatut ei ole lahendis analüüsitud ega vaevutud põhjendama.

Kohus on märkinud, et on teinud järeldusotsused paikvaatlust läbi viies. Selle aluseks peab
olema paikvaatluse protokoll kui tõend. Kaebajad leiavad, et paikvaatluse protokoll kui tõend on
koostatud menetlusnorme oluliselt rikkudes ja sellel puudub tõendi väärtus. Vaatlusprotokoll ei
sisalda TsMS 291 lg 5 nõuetele vastavat paikkonna üksikasjalikku kirjeldust, samuti ei nähtu
sellest, kas vaatluse juures viibinud menetlusosalistel oli märkusi. Sellel puudub informatiivne
sisuline kui formaalne protsessitoiminguline väärtus.

Kohtu valik juurdepääsutee määramisel on kogumis põhjendamata. Kohus ei ole oma hinnanguid
põhistanud, mis on oluline menetlusnormi rikkumine. Kohus ei ole tuvastanud tõendite või
õigusaktide kohaselt üleujutusala ja üksnes juurdepääsutee pikkus ei saa olla selle määramise
aluseks. Kohtulahendi kohaselt on kohus hinnanud 3 olulist asjaolu juurdepääsutee valikul:
koormavust puudutatud isikutele, ehitustööde mahtu ja ehituskeeluvööndist tulenevaid
piiranguid. Nende asjaolude puhul ei ole kohus oma järeldust põhjendanud. Kohtu seisukoht
„HN-le kuuluva Tamme ja VW-le kuuluva Miku 7 kinnistute (variant 4) peaks juurdepääsutee
rajamiseks tegema eelduslikult vähem ehitustöid“ ei põhine ühelgi tõendil või teabel, mida saaks
                                                                                               9
kontrollida. Kohtuasjas on puudutatud isik II korduvalt viidanud asjaolule, et avaldajale kuuluv
Eigisauna kinnistu asub ehituskeeluvööndis ja ehitustegevus on seal keelatud. Kohus on oma
eelnimetatud järeldusotsuse puhul seda arvestanud valikuliselt, jättes hindamata ja põhjendamata
tee rajamisel ehituskeeluvööndi ulatust. Kohtu määratud juurdepääsutee jääb ehituskeeluvööndi.
Seega on kohus jätnud juurdepääsutee valikul seda arvestamata ja otsus on seetõttu
põhjendamata ega tugine tõenditele.

Kohus, jättes läbi vaatamata taotlused tuvastada ehituskeeluvöönd avaldaja ja puudutatud isikute
kinnistutel, ei pidanud seda vaidluse lahendamisel oluliseks, kuid tugineb sellele Ihasalu tee 88,
90 ja Tamme kinnistuid läbiva tee rajamise takistusena. Kaebajatele jääb arusaamatuks, miks
hindas kohus Jõelähtme Vallavalitsuse suuliselt antud arvamusavaldust ehitada ehituskeelualale
kaalukamaks kui Jõelähtme Vallavolikogu määrusega kehtestatud ehituskeeluvööndit. Kaebajad
leiavad, et valikuline teabe kasutamine nende põhiõiguste piiramisel on lubamatu.

Kohus on hinnanud puudutatud isikute õiguste riiveid ja peab kaebajate kinnistule
juurdepääsutee rajamist kõige vähemkoormavaks. See seisukoht on vastuolus kohtuasjas esitatud
seletuste ja tõenditega ning on ebavõrdne riivete hindamisel kogumis. Õigustamatu on kohtu
seisukoht, et kinnistutel asuvad laste mänguala on välikäimlaga samaväärse tähenduse ja
tähtsusega juurdepääsutee koormuse hindamisel. On ilmne, et tee rajamine välikäimla asukohta
ei ole võrreldav HN kinnistul asuva laste mängualaga, mis asub vahetult elamu juures ja on
harjumuspärane laste elutegevuse koht. Neid kahte tegurit samaväärsena hinnata on ebaeetiline
ja põhjendamatu. HN kinnistut läbiva juurdepääsutee puhul ei ole arvestatud, et see on ainus
kinnistu, kus elavad püsielanikud, mistõttu on nende igapäevane elukeskkonna riive suurim.
Samuti on kohus jätnud tähelepanuta, et HN kinnistu puhul on tegemist maapinna kaldele
rajatava teega, mis mõjutab otseselt selle kasutamist. Kui aastaringselt ei ole võimalik teed
kasutada selle kalde tõttu, siis on see määravaks teguriks juurdepääsutee valikul. Antud asjaolu
on HN paikvaatlusel rõhutanud ja seda oli võimalik kohapeal kontrollida. Kuna paikvaatluse
protokollis kohus mitte midagi ei kajastanud, siis on see kohtul meelest ära läinud. Otsuse lisaks
olev kaart ei kajasta maa tasapinda. Kallet on võimalik vähendada kaevetöödega, kuid see
põhjustab veelgi suuremat elukeskkonna väärtuse riivet. Ilma kaevetöödeta oleks juurdepääsutee
kalle 18%, mis ilmselgelt viitab avaldaja soovile juurdepääsutee rajamisel läbi viia ulatuslikke
kaevetöid, millega ilmselgelt rikutakse nii elu- kui ka looduslikku keskkonda. Otsuse lisas olev
skeem kajastab ainult juurdepääsutee plaanilahendiust, kuid puudub juurdepääsutee
vertikaallahendus, mis antud maapinnareljeefi arvestades on äärmiselt oluline. Juurdepääsutee
rajamisel läbi HN-le kuuluva kinnistu tuleks oluliselt hävitada kõrghaljastust, mille olulisus
mereäärses tuulises keskkonnas on palju suurem kui sisemaal. Kohus ei ole antud asjaolu ega
selle mõju uurinud. Kohus on määruses tuginenud ehitusmahule, õiguste riivele ka kinnisasja
koormamisele pealiskaudselt.

Määrus ei sisalda vajalikke juurdepääsutee kohustuse talumise tingimusi. Kohus tugineb tee
rajamisel ja selle kasutamise tingimuste määramisel kehtetule õigusaktile (teeseadus). Teeseadus
kaotas kehtivuse ehitusseadustiku jõustumisega. Sellega seotud kohtu põhjendused ja
järeldusotsused ei vasta kehtivale õigusele. Tee rajamine nõuab ehitusluba. Selleks on vajalik
kinnisasja omaniku nõusolek. Kuna tegemist ei ole olemasoleva, vaid rajatava teega, ei ole
kohtuotsus selles osas täidetav. Tee rajamine ehituskeeluvööndisse peab olema seaduslik.
Jõelähtme valla üldplaneering keelab ehitustegevuse sellel alal. Kohus peab tuvastama, kas
rajatav tee asub ehituskeelvööndis või mitte jm sellega seotud seaduslike takistuste
kõrvaldamise. Tee ehitamisel peab lahendama sellega seotud kõrvaltegevused ja -kulutused.
Kohtuasjas on kaebuse esitaja jt puudutatud isikud rõhutanud kommunikatsioonide ehitamise
vajalikkust, samuti rajatavale teele jäävate kommunikatsioonide ümberpaigutamise vajadust.
Tamme kinnistu elektrikaabel jääks juurdepääsutee alla ja seda ning ka tee vertikaali probleemi
                                                                                              10
mainiti ka paikvaatlusel, kuid protokoll ei kajasta seda. Samuti tuleb juurdepääsutee rajamisel
kõrvaldada kinnistul asuv välikäimla, mis on seotud kulutustega, kuid mis ei ole otseselt tee
rajamise kulutus. Määruses kajastatakse üksnes tee ehitamise kulutusi, kuid sellega kaasnevad
kulud on otsusest välja jäetud.

Määrus ei põhista talumiskohustuse eest tasu määramise aluseid. Riigikohtu lahendi nr 3-2-1-
170-12 p-s 12 käsitletule tuginedes märgivad kaebajad, et lähtuvalt eeltoodust peab tasu
määramisel igakülgselt uurima, põhistama ja määrama kulutusi kui ka omandi riive hüvitist.
Need asjaolud põhinevad faktilistele asjaoludele (maamaks, tee rajamise ja korrashoiu kulu, teele
jäävate ehitiste ja haljastuse kõrvaldamise ja asendamise kulu, omandiõiguse reaalsest
turuväärtusest tehtud omandi väärtuse vähenemise arvestuslik väärtus asjatundja hinnangu
kohaselt jne), mitte kohtu siseveendumusel. Faktiliste asjaolude tuvastamata jätmisel tehtud
otsus on menetlusnormide oluline rikkumine. Kohus ei ole põhistanud, miks on määratud nii
olulise omandiõiguse riive puhul selline summa. Omandiõiguse osaline kaotus on rahaliselt
hinnatav ja seda on pädevad tegema pädevad kinnisvarahindajad oma kutsetegevuses. Kohus ei
ole uurimisprintsiipi rikkudes tuginenud ühelegi asjatundja põhistatud seisukohale. Samuti ei ole
kohus menetlusnorme rikkudes ise palunud kutselise isiku hinnangut kinnisasja väärtuse ja selle
vähenemise määramisel. Hagita asjas on kohtul kohustus iseseisvalt uurida asjaolusid ja teha
kindlaks eriteadmisi nõudvates asjades asjatundjate seisukohad. Selleks saab menetluses kaasata
eksperte. Kaebuse esitajale kuuluva kinnisvara väärtus kahaneb kahju arvelt, mida võib käsitleda
ka saamata jäänud tulu ehk kasuna, mida isik oleks tõenäoliselt saanud, kui kahju hüvitamise
aluseks olevat asjaolu ei oleks esinenud ja mis võib seisneda ka kasu saamise võimaluse
kaotamises. Antud juhul on kahjuks eelnimetatud kõrghaljastuse hävitamine, laste mänguplatsi
hävitamine, puhkenurga-väliköögi rajamise võimatus, mis on kavatsetud rajada sireliheki äärde
(jääb väljapakutud juurdepääsutee alla).

Kaebaja VW toob eraldi välja oma seisukohad juurdepääsutee rajamisega kaasnevate faktiliste
probleemide osas. Kinnistu privaatsus kaob. Kinnisvara väärtus langeb. Kohtu määratud hüvitis
juurdepääsutee rajamise eest 50 eurot aastas ja 18 eurot ruutmeetri pealt ei ole vastuvõetav.
Suvilale kohane suvine elu merevaatega terrassi peal muutub olematuks: juurdepääsuteega
kaasneb automüra ja – liiklus, vaade autoteele 10-15 m kaugusel teeb privaatsuse ja suvila
väärtuse olematuks ja see on ka hingeliselt väga häiritav. VW suvila elutoa aknad avanevad ka
mere poole ja sellega autotee poole. Suvila asub 3 meetri kaugusel Tamme talu piirilt, sellega
kaasneks auto müra ja tolm hommikust õhtuni, seitse päeva nädalas. Kohtumääruse tekst ja
joonis ei ole vastavuses. Resolutsiooni punktis 3 märgib kohus: ”et kuni Tamme kinnistul asuva
rändrahnuni läheb tee Tamme kinnistu äärset ning rändrahnust alates kulgeb tee läbi Miku 7
kinnistu …”. Kohtumäärusele lisatud joonise peal kulgeb tee palju varem Miku 7 kinnistule
(sellega kaoks kinnistul asuvad 4 marjapõõsast) ja väljub keset piiri Avaldaja krundile. Miku 7
piiri laius on 12,08 m, 3 meetrine tee võtab ¼ Miku piirilaiusest. Miku 7 kinnistu on kokku
ainult 783 ruutmeetrit. VW-le on vastuvõetamatu välikäimla asend joonisel, sest siis tuleb üle tee
minna suvila välikäimlasse. Maa-ala, mis määruse lisaks oleval joonisel on märgitud, peaks
avaldaja välja maksma ruutmeetri hinnaga (rändrahnu ja tee vaheline maa). See kinnistu osa
muutub juurdepääsutee rajamisel omaniku jaoks kasutuskõlbmatuks ja see on suvila väikse
krundi puhul äärmiselt oluline faktor: teed ei ehitata ega kasutata suurel krundil, mille osa selleks
otstarbeks ei koorma liigselt kinnistu omanikku. Kohtumääruses määratud tee koormab oluliselt
kinnistu omanikku, st VW. Juurdepääsutee rajamisel on kallak vähemalt 1,5-2 m. VW, sh HN, ei
pea võimalikuks raskesõidukitel kallakut ületada (arvestades väidetavat elamu ehitamist,
prügivedu jms). VW ei pea põhjendatuks ega õigustatuks suvila kiviaia lõhkumist (määruse
joonisel märgitud ulatuses). VW vesi tuleb Tamme talu kaevust. Veevoolik asub senini muru
peal ja on Tamme talu värava alt kaevatud maa alla. Juurdepääsutee rajamisel peab Avaldaja

                                                                                                  11
veetorustik viia tee alla, mida määruses ei ole arvestatud. Tegemist on olulise asjaoluga ja selle
kohustuse märkimata jätmine seab reaalsesse ohtu VW kinnistu veega varustamise.

Vastused määruskaebustele
Avaldaja palub jätta määruskaebused rahuldamata ja menetluskulud kaebajate endi kanda.

Menetluse edasine käik
Harju Maakohus jättis määruskaebused rahuldamata ja saatis need TsMS § 663 lg 5 alusel
läbivaatamiseks ja lahendamiseks Tallinna Ringkonnakohtule.

Ringkonnakohtu seisukoht
Ringkonnakohus, tutvunud toimiku materjaliga, leidis, et Harju Maakohtu 18.02.2016 määrus on
seaduslik ja põhjendatud ning see tuleb TsMS § 657 lg 1 p 1 alusel jätta muutmata.
Ringkonnakohus nõustub maakohtu põhjendustega ning tulenevalt TsMS § 654 lg-s 6 ja §-s 659
sätestatust neid ei korda.

Ringkonnakohus on seisukohal, et puudutatud isiku II J-MK määruskaebuse väited ei anna alust
maakohtu määruse tühistamiseks. Puudutatud isik II on kaebusest nähtuvalt vaidlustanud
maakohtu määruse osas, millega tuvastati ehitusõigus avaldajale kuuluval kinnistul ja jäeti
menetluskulud menetlusosaliste endi kanda.

Puudutatud isik II on menetluses korduvalt avaldanud seisukohta, et käesoleva asja menetlus
tuleb lõpetada perspektiivituse tõttu, sest avaldaja kinnistul on ehituskeeluvöönd.
Määruskaebuses jääb puudutatud isik II selle seisukoha juurde ning peab tema kui kinnisasja
omaniku õigusi rikkuvaks kohtu poolt avaldaja kinnistul ehitusõiguse tuvastamist avalikule teele
juurdepääsutee rajamise alusena. Kaebuse kohaselt annab kohtulahend menetlusse kaasatud
avalikku huvi kaitsma õigustatud asutusele Jõelähtme Vallavalitsusele aluse alustada ehitusloa
väljastamise menetlust, mis on vastuolus valla kehtiva üldplaneeringuga ning puudutatud isiku II
õiguste ja huvidega.

Vastuseks puudutatud isiku II määruskaebuse väidetele seoses avaldaja kinnistul kehtivale
ehituskeeluvööndile märgib ringkonnakohus, et avalikult kasutatavale teele juurdepääsu nõude
rahuldamise eelduseks ei ole juurdepääsu taotleja kinnisasjal ehitise või ehitusõiguse olemasolu.
Seega ei välista asjaolu, et avaldaja kinnisasjal puuduvad ehitised ja väidetavalt õigus nende
rajamiseks, iseenesest avalikult kasutatavalt teelt juurdepääsu nõude rahuldamist. Lisaks peab
ringkonnakohus vajalikuks märkida, et erinevalt kaebuses väidetust ei ole maakohus kaevatava
määrusega tuvastanud ehitusõiguse olemasolu avaldajale kuuluval Eigisauna kinnistul. Samuti ei
saa erinevalt kaebuses väidetust vaidlustatud maakohtu määrusest järeldada, justkui annaks see
Jõelähtme Vallavalitsusele aluse ehitusloa väljastamise menetluse algatamiseks avaldajale
kuuluva kinnistu hoonestamiseks. Ebaõige on määruskaebuse väide, et avaldaja ei saa
hoonestada temale kuuluvat kinnistut ja seetõttu ei vajata sõidukite juurdepääsu kinnistule.
Jõelähtme Vallavalitsus on 05.08.2015 kirjas avaldajale (kd I tl 112) selgitanud, et Eigisauna
maaüksuse asukohas on üldplaneeringuga määratud ehituskeeluvööndi laiuseks rannal 50 meetrit
tavalisest veepiirist ning et arvestades piirkonna hoonestustihedust ja -laadi on võimalik
maaüksuse hoonestamine. Arvestades eeltoodut ei võimalda seega kaebuse väited avaldaja
kinnistul olevast ehituskeeluvööndist jõuda avalikult kasutatavale teele juurdepääsu vajaduse
hindamise osas maakohtust erinevale seisukohale.

Ringkonnakohus nõustub määruskaebuse väitega, mille kohaselt on maakohus menetluskulude
jaotamisel rikkunud põhjendamiskohustust. Vaidlustatud määruses on maakohus üksnes TsMS §
172 lg-le 1 tuginedes leidnud, et kohtu arvates on õiglane jätta menetlusosaliste menetluskulud
                                                                                             12
nende endi kanda. Seejuures ei nähtu määrusest, millisest kaalutlustest lähtuvalt on kohus sellist
lahendust käesoleval juhul õiglaseks pidanud. Samas on kolleegium seisukohal, et maakohtu
põhjendamiskohustuse rikkumine menetluskulude jaotamisel ei anna antud juhul siiski alust
lõppjäreldusena õige maakohtu määruse tühistamiseks. Määruskaebuse väitega, mille kohaselt
on maakohus põhjendamatult jätnud menetlusosaliste menetluskulud nende endi kanda,
ringkonnakohus ei nõustu. Ringkonnakohtu arvates jättis maakohus põhjendatult menetluskulud
menetlusosaliste endi kanda, arvestades puudutatud isiku II puhul asjaolu, et viimane esitas
avaldusele põhjendamatuid vastuväiteid tuginedes avaldaja kinnistul ehitusõiguse puudumisele.

Vaidlustatud maakohtu määruse tühistamiseks ei anna ringkonnakohtu hinnangul alust ka
puudutatud isiku I HN ja puudutatud isiku V VW määruskaebuses esiletoodud asjaolud.

Nõustuda ei saa puudutatud isikute I ja V kaebuses väidetuga, mille kohaselt on kohus jätnud
VW osas tagamata äreakuulamisõiguse. Toimiku materjalidest nähtuvalt (kd I tl 173) on kohus
palunud VW seisukoha käesoleva tsiviilasja osas esitada hiljemalt 28.10.2015 ning seda on VW
ka teinud. Nimelt on VW 26.10.2015 esitanud e-kirjaga oma seisukoha tsiviilasja nr 2-15-2250
kohta (kd I tl 173). Vastusena kohtu poolt 26.10.2015 kohtukutse saatmisele 29.10.2015
toimuvale istungile on VW samal päeval teatanud, et ta on kohtukutse avanud ja et elab Rootsis
ja tal ei ole võimalik kohtuistungile 29. oktoobril tulla (kd I tl 175). Määruskaebuses esiletoodud
asjaolu, et puudutatud isik V ei ole isiklikult istungil osalenud ega ole pidanud ka vajalikuks
volitada esindajat enda nimel istungil osalema, ei tähenda, et kohus oleks rikkunud
ärakuulamisõigust. Asja läbivaatamiseks määratud kohtuistungil viibimine isiklikult või esindaja
kaudu on iga menetlusosalise õigus, mis annab poolele võimaluse oma õiguste efektiivsemaks
kaitsmiseks ning kohus ei kanna vastutust selle eest, kui menetlusosaline vastavat õigust
kasutada ei soovi. Eeltoodust tulenevalt ei saa käesoleval juhul väita, et kohus ei ole ära
kuulanud VW seisukohti, rikkudes seeläbi ärakuulamisõigust.

Määruskaebuse kohaselt ei ole kohus uurimiskohustust rikkudes kontrollinud maaüksuse
kinnistamise ja selle omandamise tingimusi. Määruskaebuses on puudutatud isikud I ja V
seisukohal, et kui juurdepääsuta kinnistu on omandatud teadlikult ja seda on ka avaldajale
avaldatud kinnisasja omandamisel, on tegemist hea usu vastase õiguste teostamisega ja seda
tuleb käsitleda analoogia korras AÕS § 156 lg-ga 3. Ringkonnakohus kaebajate vastava
seisukohaga ei nõustu ja leiab, et analoogia korras AÕS § 156 lg 3 kohaldamiseks käesoleval
juhul alus puudub. Ka ei toeta kaebajate käsitlust AÕS § 156 lg 3 osas kaebuses osundatud
Riigikohtu lahend nr 3-2-1-41-08, milles Riigikohus sedastas, et AÕS § 156 lg 3 asja
lahendamisel tähendust ei oma. AÕS § 156 lg 3 sätestab, et kinnisasja omanikul ei ole õigust
juurdepääsu nõuda, kui senine ühendus avalikult kasutatava teega või kinnisasja osade vahel on
katkenud tema tahtel. Kaebuses esiletoodud asjaolu, et avaldajale oli Eigisauna kinnistu
omandamisel selge, et kinnisasjale puudub juurdepääs avalikult kasutatavalt teelt, ei võta
avaldajalt õigust nõuda juurdepääsu avalikult kasutatavale teele. Vastupidise käsitluse puhul
välistaks AÕS § 156 lg 3 õiguse nõuda juurdepääsu avalikult kasutatavale teele kõigil kinnisasja
omanikel, kes on omandanud kinnisaja, millele selline juurdepääs puudub. Juurdepääsu
puudumine avalikule teele on vastupidi aga üks olulistest juurdepääsu nõude rahuldamise
eeldustest. Riigikohus on lahendi nr 3-2-1-42-10 punktis 29 selgitanud, et AÕS § 156 lg 3
kuulub kohaldamisele eelkõige juhul, kui kinnisasja omanik on ennast faktilise tahtliku teoga
(näiteks senise tee üleskündmisega, sellele millegi ehitamisega vms) ise juurdepääsust avalikult
kasutatavale teele ilma jätnud ja taotleb nüüd juurdepääsu mujalt üle naaberkinnisasja. Selliseid
asjaolusid, millest nähtuks, et avaldajale kuuluval Eigisauna kinnistul oli juurdepääs avalikult
kasutatavale teele, mis on avaldaja tahtel katkenud, asjas ei nähtu. Seega ei kuulu käesoleval
juhul kohaldamisele AÕS § 156 lg 3 ning avaldaja omab õigust juurdepääsu nõuda.

                                                                                                13
Nõustuda ei saa määruskaebuse väitega, mille kohaselt on kohtu valik juurdepääsutee
määramisel kogumis põhjendamata. Maakohtu määrusest nähtuvalt on kohus avalikule teele
juurdepääsuõiguse määramisel kaalunud, miks tuleb juurdepääs avaldaja kinnistult avalikult
kasutatavale teele määrata üle puudutatud isikutele I ja V kuuluvate Tamme ja Miku 7 kinnistute.
Maakohus on juurdepääsu nõude lahendamisel kaalunud poolte huvisid võimalike alternatiivsete
juurdepääsu võimaluste osas ja määranud avaldajale juurdepääsu avalikult kasutatavalt teelt
viisil ja asukohta, mis arvestab kõigi puudutatud isikute huve ja õigusi ning koormab võimalikult
vähe koormatavate kinnisasjade omanike huve. Ringkonnakohus nõustub maakohtu motiividega
juurdepääsu asukoha määramisel ega pea vajalikuks maakohtu seisukohti korrata.

Kaebuses esiletoodu, et kohtu määratud juurdepääsutee puhul on tegemist maapinna kaldele
rajatava teega, ei võimalda samuti maakohtu seisukohti juurdepääsutee asukoha osas väärata.
Ringkonnakohtu hinnangul ei ole maakohtu määratud asukohas juurdepääsutee rajamisel esinev
maapinna kalle 1,5-2 meetrit sedavõrd oluline, et see takistaks juurdepääsutee rajamist. Kohtu
määratud juurdepääsutee asukohas esinev kallak on tee-ehitustööde käigus kõrvaldatav ega
mõjuta juurdepääsutee kasutamise võimalust. Tee rajamine maakohtu määratud asukohta on
maakorralduslikult võimalik. Kuivõrd juurdepääsu õiguse teostamise eelduseks ei ole
planeeringu kehtestamine ega ehitusloa väljastamine ehitise püstitamiseks ega tee rajamiseks,
siis ei oma kaebuse lahendamise seisukohast tähendust ka kaebuse väited, et tee rajamine nõuab
ehitusluba ja et Jõelähtme valla üldplaneering keelab ehitustegevuse sellel alal. Arvestades, et
avaldaja on soovinud talle kuuluvale elamumaa sihtotstarbega kinnisajale rajada suvila, leiab
ringkonnakohus, et maakohus on põhjendatult määranud avaldajale kuuluvale kinnisasjale
juurdepääsuõiguse lisaks jalgsi liikumisele ka sõidukitega liikumiseks.

Maakohtu järeldusi juurdepääsu asukoha, tee kasutamise tingimuste, juurdepääsutee rajamise ja
hooldamise kulude ja juurdepääsu tasu osas ei muuda ebaõigeks ka kaebuses osundatud asjaolu,
et maakohus on eratee omaniku kohustustele viidates tuginenud teeseadusele kui määruse
tegemise ajal kehtetule õigusaktile. Vastavatele kohustustele on maakohus viidanud üksnes
rõhutamaks, et nendest kohustustest ei vabane teeomanik ka juhul, kui tal on kohustus taluda
kõrvalkinnistu omaniku juurdepääsuõigust ja õigus nõuda selle eest tasu. Lisaks märgib
ringkonnakohus, et maakohtu poolt viidatud eratee omaniku kohustus hoida teed korras viisil, et
oleksid täidetud tingimused ohutuks liiklemiseks, on ette nähtud ka alates 01. juulist 2015
jõustunud ehitusseadustikus ja selle § 97 lg 2 alusel kehtestatud Majandus- ja taristuministri
14.07.2015 määruse nr 92 „Tee seisundinõuded“ § 1 lõikes 2. Ringkonnakohtu hinnangul on
maakohtu määrus põhjendatud ka juurdepääsu tasu, sh juurdepääsu talumise tasu, suuruse
määramise osas ning määruskaebuse väited ei anna alust juurdepääsu tasu suurendamiseks.
Diskretsiooniotsuse tegemisel juurdepääsutasu suuruse kohta ei ole kohus koormatud kinnisasja
juurdepääsust tingitud väärtuse vähenemise hindamisel erinevalt kaebuses väidetust kohustatud
kaasama menetlusse kinnisvarahindajaid, vaid on pädev antud küsimuses langetama otsuse ise.

Kuna määruskaebused jäävad rahuldamata, jäävad määruskaebuse menetlemise kulud TsMS §
171 lg 1 järgi kaebuse esitajate kanda.

Kuivõrd maakohus ei määranud asja lõpetavas määruses kindlaks menetluskulude rahalist
suurust, ei määra TsMS § 174 lg 4 teise lause alusel menetluskulude rahalist suurust kindlaks ka
ringkonnakohus. Menetluskulud määrab TsMS § 174 lg 4 esimese lause kohaselt rahaliselt
kindlaks maakohus pärast määruse jõustumist TsMS § 177 lg-s 2 sätestatud korras.




                                                                                              14
(allkirjastatud digitaalselt)   (allkirjastatud digitaalselt)   (allkirjastatud digitaalselt)
Reet Allikvere                  Ande Tänav                      Kaupo Paal




                                                                                       15
