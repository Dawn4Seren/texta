                             KOHTUOTSUS
                                  EESTI VABARIIGI NIMEL

 Kohus                            Tallinna Halduskohus
 Kohtunik                         Sirje Kaljumäe
 Otsuse tegemise aeg ja koht      15. aprill 2016, Tallinn
 Haldusasja number                3-15-2861
 Haldusasi                        Korteriühistu Tammik kaebus Sihtasutuse KredEx 16.10.2015
                                  käskkirja nr 106-üld tühistamiseks
 Menetlusosalised                 Kaebaja – Korteriühistu Tammik, volitatud         esindaja
                                  vandeadvokaat Viljar Kähari
                                  Vastustaja – Sihtasutus KredEx, volitatud esindaja Ingrid
                                  Ajangu
 Asja läbivaatamine               Kirjalik menetlus

RESOLUTSIOON
   1. Rahuldada Korteriühistu Tammik kaebus ja tühistada Sihtasutuse KredEx
      16.10.2015 käskkiri nr 106-üld.

   2. Mõista Sihtasutuselt KredEx Korteriühistu Tammik kasuks välja menetluskulu 15
      (viisteist) eurot.

   3. Jätta ülejäänud osas poolte menetluskulud nende enda kanda.


EDASIKAEBAMISE KORD JA SELGITUSED
Otsuse peale võib Tallinna Ringkonnakohtule esitada apellatsioonkaebuse 30 päeva jooksul
otsuse avalikult teatavakstegemisest arvates, s.o hiljemalt 16. mail 2016.
Vastuseks      esitatud   apellatsioonkaebusele     võib     teine menetlusosaline esitada
vastuapellatsioonkaebuse 14 päeva jooksul apellatsioonkaebuse vastuapellatsioonkaebuse
esitajale kättetoimetamisest arvates või ülejäänud apellatsioonitähtaja jooksul, kui see on pikem
kui 14 päeva (HKMS § 184 lg 3).
Kui apellant soovib asja arutamist kohtuistungil, tuleb tal seda apellatsioonkaebuses märkida,
vastasel korral eeldatakse, et ta on nõus asja lahendamisega kirjalikus menetluses (HKMS § 182
lg 1 p 9).


ASJAOLUD JA MENETLUSE KÄIK
1. Korteriühistu (KÜ) Tammik esitas 21.02.2011 Sihtasutusele (SA) KredEx taotluse
ehitusprojekti koostamise ning omanikujärelevalve teostamise toetuse saamiseks majandus- ja
kommunikatsiooniministri 17.08.2010 määruse nr 52 „Rohelise investeerimisskeemi
                                                                                      3-15-2861

„Korterelamute rekonstrueerimise toetus““ kasutamise tingimused ja kord“ (edaspidi ka määrus
nr 52) alusel.
2. SA KredEx tunnistas 10.11.2011 käskkirjaga nr 147-üld (tl 52-53) KÜ Tammik 21.02.2011
taotluse nõuetele vastavaks (p 1) ning rahuldas selle, andes taotlejale toetust 90% ehk 28 826,28
eurot (p 5) ning jättes toetuse saaja omafinantseeringuks 10% ehk 3202,92 eurot (p 6).
3. KÜ Tammik ja SA KredEx sõlmisid 14.11.2011 toetuse eraldamise lepingu (tl 54-58)
ehitusprojekti koostamise ning omanikujärelevalve teostamise rahastamiseks. Lepingu p 5.3
kohaselt kohustus toetuse saaja (KÜ Tammik) rekonstrueerima korterelamu terviklikult
vastavalt SA KredEx poolt toetuse saajale edastatud ehitusprojektile hiljemalt 01.11.2013.
4. KÜ Tammik esitas 27.08.2013 SA KredEx taotluse lepingu pikendamiseks (tl 123-124),
misjärel sõlmisid pooled 09.09.2013 ehitusprojekti koostamise ja omanikujärelevalve
teostamise rahastamise toetuse eraldamise lepingu lisa 2 (tl 70-71), millega pikendati lepingu
punktis 5.3 sätestatud kohustuse täitmise tähtaega kuni 01.11.2014 (p 1.1).
5. SA KredEx tunnistas 16.10.2015 käskkirjaga nr 106-üld (tl 72-73 pöördel) kehtetuks oma
10.11.2011 käskkirja nr 147-üld (p 1) ning nõudis täies ulatuses tagasi nimetatud käskkirja
alusel väljamakstud toetuse kogusummas 28 826,28 eurot, kohustades toetuse tagastama
hiljemalt 16.11.2015 (p 2).
Käskkirjas on 10.11.2011 käskkirja nr 147-üld kehtetuks tunnistamist põhjendatud asjaoluga,
et korteriühistu Tammik ei ole korterelamut rekonstrueerinud.
Määruse nr 52 § 1 p 2 kohaselt toetatakse määruse raames korterelamute rekonstrueerimiseks
tehtavaid investeeringuid. Nimetatud määruse alusel kehtestatud sihtasutuse KredEx juhataja
01.07.2011 käskkirjaga nr 77-üld kinnitatud „Ehitusprojekti koostamise ning
omanikujärelevalve teostamise toetamise tingimused ja kord“ (tl 138-143; edaspidi ka kord)
punkti 17 ning SA KredEx ja KÜ Tammik vahel 14.11.2011 sõlmitud ehitusprojekti koostamise
ja omanikujärelevalve teostamise rahastamise toetuse eraldamise lepingu p 8.1.2. kohaselt oli
korteriühistu kohustatud alustama korterelamu rekonstrueerimistöödega hiljemalt üheksa kuu
jooksul alates ehitusprojekti valmimisest. SA KredEx maksis korteriühistule koostatud
ehitusprojekti koostamiseks eraldatud toetuse välja vastavalt Innopolis Insenerid OÜ poolt
28.08.2012 ja 31.01.2013 esitatud arvetele kogusummas 28 826,28 eurot, millele lisandus KÜ
Tammik omafinantseering. 09.09.2013 sõlmitud ehitusprojekti koostamise ja
omanikujärelevalve teostamise rahastamise toetuse eraldamise lepingu lisa 2 kohaselt pikendati
korterelamu tervikliku rekonstrueerimise tähtaega kuni 01.11.2014.
SA KredEx märkis käskkirja põhjenduses, et kui ta oleks teadnud toetuse taotluse menetlemisel,
et korteriühistu ei teosta korterelamu rekonstrueerimistöid kohalduvas määruses, selle alusel
antud haldusaktides ja toetuse eraldamise lepingus toodud tingimuste ja tähtaegade kohaselt, ei
oleks toetuse taotlust rahuldatud. Kuna KÜ Tammik on jätnud täitmata toetusega seonduvad
kohutused korterelamu rekonstrueerimiseks, esineb määruse § 22 lg 1 p-s 6 toodud alus toetuse
täieliku tagastamise nõudmiseks.
6. KÜ Tammik esitas 02.11.2015 SA-le KredEx kompromissettepaneku (tl 121-122), milles
selgitas, et sihtasutuse poolt toetuse taotluse menetlemise käigus antud hinnangu kohaselt oli
toetuse nõuetest tulenevate rekonstrueerimistööde maksumus 252 000 eurot. Nimetatud
hinnangu põhjal nõustus korteriühistu lepingust tulenevate kohustuste täitmisega. Ehitushanke
käigus esitatud hinnapakkumised aga ületasid SA KredEx märgitud hinnangulist maksumust
kahekordselt. Nii suur erinevus ei ole tingitud üksnes ehitushindade muutusest. Arvestades
sihtasutuse asjatundlikkust vaidlusaluses küsimuses, soovib korteriühistu hüvitada
omanikujärelevalve teenuse kulu tegelikult kasutatud mahus (ehitushanke korraldamine) ning



                                                                                           2(14)
                                                                                     3-15-2861

teeb ettepaneku, et ülejäänud osas SA KredEx toetuse tagastamist ei nõua. Ka soovib kaebaja
toetusmeetme raames valminud ehitusprojekti kasutada hoone renoveerimisel.
7. SA KredEx teatas 10.11.2015 vastuses nr 1.1-12/1309-2 (tl 74-75), et täidab ehitusprojekti
koostamise ning omanikujärelevalve teostamise toetamise rahastamismeetme raames meetme
elluviijana haldusülesannet, mistõttu puudub sihtasutusel võimalus subjektiivsetel kaalutlustel
toetuse saajatele erandeid teha. Sellega rikuks sihtasutus võrdse kohtlemise põhimõtet.
Vastuses on selgitatud, et algne ehituskulude kalkulatsioon teostati KÜ Tammik tellitud
energiaauditis toodud hoone andmete ja ehitustööde mahtude alusel. Toetuse saanud
ehitusprojekti järgsed ehitustööde mahud erinesid oluliselt energiaauditis toodud mahtudest.
Samuti koostati kalkulatsioon 2010. aasta hindade põhjal. Korteriühistu poolt sihtasutusele
16.04.2011 e-kirjaga saadetud Soojusprojekt OÜ 09.12.2010 pakkumise väljavõttest nähtuvalt
on pakkumises toodud hinnad sarnased kaebaja teostatud ehituskulude kalkulatsioonile. Seega
oli kaebaja turuhindadest teadlik ning kaebajale anti tähtaeg tegevuste teostamiseks kuni
määruses toodud meetme abikõlbulikkuse perioodi lõpuni (kuni 01.11.2014). Korteriühistu ei
ole meetme raames teostatavaid tegevusi vastu võtnud ning hoone renoveerimist ei ole
üldkoosolekul otsustatud. Seetõttu on korteriühistu oma lepingulisi kohustusi rikkunud ning
toetus kuulub tagastamisele. SA KredEx peab toetuse tagasimaksmisel võimalikus
maksegraafiku sõlmimist.
8. Tallinna Halduskohtule saabus 16.11.2015 KÜ Tammik kaebus SA KredEx 16.10.2015
käskkirja nr 106-üld tühistamiseks.
9. Vastustaja esitas 21.12.2015 kaebusele vastuse, milles palub jätta kaebuse rahuldamata
ning kaebaja menetluskulud tema enda kanda.
10. Kohus määras 05.01.2016 määrusega asja läbivaatamise kirjalikus menetluses. Kaebaja
esitas täiendava seisukoha 15.02.2016 ning vastustaja 29.02.2016.

MENETLUSOSALISTE SEISUKOHAD
11. Kaebaja palub vaidlustatud otsus tühistada, leides, et väljamakstud toetussumma täies
ulatuses tagasinõudmine ei ole põhjendatud.
11.1. Kaebaja otsustas kortermaja renoveerimise, tuginedes vastustaja poolt esitatud
hinnangule, mille kohaselt on kortermaja renoveerimise puhul nõuete täitmiseks vajalik
investeering ligikaudu 252 000 eurot. Selline summa oli kaebaja jaoks vastuvõetav. Arvestades
vastustaja eesmärki (võimaldada inimestel renoveerida oma kodu ning arendada
energiasäästlikku mõtteviis) ning et vastustajal on pikaajaline valdkonnaalane kogemus (loodud
2001. aastal), uskus kaebaja hinnangu usaldusväärsusesse ja täpsusesse. Kaebaja eeldas
vastustaja asjatundlikkust ning prognoosis oma kulusid vastustaja koostatud hinnangu järgi.
Kaebaja arvestas ka võimaliku hinnakõikumisega, kuid renoveerimise pakkumustes esitatud
kahekordne hinnavahe oli etteaimamatu. Kui vastustaja oleks tegeliku maksumuse koheselt
korrektselt hinnangus märkinud, ei oleks kaebaja renoveerimise projekti ette võtnud, ega
renoveerimisprojekti projekteerimiseks toetust taotlenud.
11.2. Kahekordne hinnavahe ei ole põhjustatud 2010. aasta ehitushindadest. Kaebajale
teadaolevalt olid ehitushinnad hinnangus märgitud suurusjärgus. Kaebaja esitatud
kirjavahetusest nähtub, et kaebaja oli 2010. aastal teadlik summast 4,9 miljonit krooni (veidi
üle 313 000 euro), mis on küll hinnangus esitatud summast veidi kõrgem, kuid oluliselt seda ei
ületa. Kaebaja nõustub, et ehituskulude kalkulatsioon koostati 2010. aasta ehitushindade põhjal,
kuid koos kaebusega esitatud pakkumused on samuti esialgsetest versioonidest oluliselt
vähendatud mahuga versioonid, mistõttu on nendes niigi väiksemad summad kui algsetes
pakkumustes. Pakkumustes on kasutatud algses projektis ettenähtust odavamaid materjale ning
on vähendatud oluliselt töömahtusid.


                                                                                          3(14)
                                                                                     3-15-2861

11.3. Kaebaja ei nõustu vastustaja väitega, et meetme abikõlblikkuse perioodi jooksul ei ole
läbi viidud üldkoosolekut, kus oleks fikseeritud otsus selle kohta kas hoone renoveeritakse või
mitte. Kaebaja 16.06.2011 üldkoosolekul tehti otsus hoone tervikliku rekonstrueerimise kohta.
Üldkoosolekud hoone renoveerimise küsimuses toimusid ka hiljem, kuid hiljem ei nõustunud
korteriühistu liikmed renoveerimiseks vajaliku summa suurenemisega, mis tähendas ka
suurema laenukohustuse võtmist. Korterelamu renoveerimiseks on saadud ehitusluba, kus
ehitusloa taotluses on kirjas kõigi nõustunud isikute allkirjad. Loa taotlemine Tartu
Linnavalitsuselt näitab kortermaja rekonstrueerimise plaani tõsidust.
11.4. Toetuse tagasinõudmine on määruse nr 52 § 22 p 6 kohaselt võimalik ka osaliselt. Seega
on vastustajal selles osas olemas kaalutlusõigus. Toetuse täies ulatuses tagasinõudmisega on
vastustaja teinud kaalutlusvigu. Kaebaja ei nõustu vastustaja väidetega, et lõpliku
ehitusmaksumuse ja vastustaja hinnangu erinevuse põhjuseks on ehitusprojektis märgitud
mitmed tööd, mida vastustaja hinnang ei sisaldanud, ning mahtude erinevus, kuna vastustaja
hinnang koostati energiaauditi andmete põhjal. Kaebaja ei nõustu ka vastustaja väitega, et
panduse ehk kaldtee lammutus ei sisaldunud vastustaja ehitusmaksumuses. Panduse lammutus
on seotud fassaadi soojustamisega ning ette nähtud vastustaja poolt kontrollitud projekteerija
poolt selleks, et täita toetuse tingimustega ettenähtud nõudeid ning saavutada nõutud tulemus.
Nimetatud tööd ei ole ehitusprojektis vastustaja ettepanekul vaid vastustaja projekteerija poolt
projekti lisatud. Kaebaja on kaebuse esitamisel (kaebuse p 2.4.) arvutanud maha välisvõrkude
ehituse, lukustuse ja varustuse korrastamise ning veevarustuse ja kanalisatsiooni rajamise.
Seega on ebaõige vastustaja väide, et kaebaja on eeldanud, et hinnangus antud investeeringuga
saab kõik hoones vajalikud rekonstrueerimistööd teostatud ning jätnud arvestamata asjaolu, et
kõik tööd ei ole abikõlbulikud. Kaebaja on sellega arvestanud ning need kulutused esitatud
kaebuses maha arvanud. Energiaaudit oli kaebaja tellitud, kuid audiitor on sõltumatu isik, kes
tegutseb oma kutsetegevuses. Vastustajast on pahatahtlik väita, et energiaauditis olev
informatsioon on tekkinud kaebaja juhendi järgi. Lisaks energiaauditile olid hinnangu
andmiseks vastustaja käes ka hoone algsed joonised ning Tartu Linnavalitsuse
projekteerimistingimused. Vastustaja oli teadlik kõikidest parameetritest ja piirangutest.
11.5. Kaebaja ei olnud teadlik vastustaja ja Innopolis Insenerid OÜ poolt 02.12.2011 sõlmitud
hankelepingus olevatest tähtaegadest (töö I etapi ehk eelprojekti koostamise ja ehitusloa
hankimise tähtaeg 60 tööpäeva alates hankelepingu sõlmimisest). Kaebaja ei olnud kõnealuse
lepingu osapooleks ning ei saanud oma tegevuse planeerimisel järgida vastustaja ja Innopolis
Insenerid OÜ vahel kokkulepitud tähtaegu.
11.6. Ebaõige on vastustaja väide, et kaebajast tulenevatel põhjustel võttis ehitusprojekti
valmimine aega 2013 jaanuari lõpuni. Viivitus tulenes asjaolust, et mõned kaebaja liikmed ei
nõustunud ehitusloa taotlust allkirjastama projekti kvaliteedi ja normidele vastavuse osas
tekkinud põhjendatud kahtluse tõttu. Tartu Linnavalitsuse arhitektuuri ja ehituse osakonna
järelevalveteenistuse juhataja Andres Aint märkis ehitusprojekti läbivaatusel mitmeid puudusi
(ei olnud tagatud energiatõhususe miinimumnõuded, ruumide nõuded, tehnovarustuse
lahenduste olemasolu). Samuti leidis ta, et ehitusprojektil puuduvad sõlmejoonised ja
ventilatsioonikambri joonised. Seega tulenes viivitus ehitusloa taotlemisel vastustaja valitud
projekteerija projekti puudulikust kvaliteedist, kuna sellise projektiga ei olnud võimalik
ehitusluba saada. Projekteerimise kvaliteedi kontrollimise kohustus lasus vastustajal, mistõttu
on viivitus tingitud vastustaja ja Innopolis Insenerid OÜ tegevusest. Ehitusloa menetlemine
linnavalitsuse poolt oli ajamahukas, kuid kaebaja esitas sinna kõik vajalikud dokumendid.
Täiendavalt kaebaja menetluse kulgu kiirendada ei saanud. Vastustaja viide kaebaja ühe liikme
Allan Tohvi väidetele ei ole asjakohane, kuna ühe liikme e-kirjade põhjal ei saa väita, et
korteriühistus oleks olnud sisemised vastuolud.



                                                                                          4(14)
                                                                                     3-15-2861

11.7. Ebaõige on vastustaja väide, et ta palus kaebajal korduvalt esitada üldkoosoleku otsuse
rekonstrueerimistööde alustamise kohta. Vastustaja eluaseme ja energiatõhususe divisjoni
hoonete energiatõhususe projektijuht Kalle Kuusk on 04.03.2014 e-kirjas küsinud, kas kaebaja
alustab rekonstrueerimistöid. Kaebajal puudub teave, et vastustaja oleks üldkoosoleku otsust
nõudnud.
11.8. Ebaõige on vastustaja väide, justkui oleks kaebaja jaatanud rekonstrueerimistöödega mitte
alustamise otsuse tegemist. Üldkoosolekul ei ole olnud kunagi päevakorras asjaolu, et
renoveerimistöödega ei alustata. Päevakorras on olnud küsimus, et summat on vaja suurendada
ning see küsimus ei saanud heakskiitu. Seega puudub kaebajal üldkoosoleku otsus
renoveerimistöödega mittealustamise kohta. Ehituslepingute sõlmimine ei olnud võimalik,
kuna kaebajal puudusid rahalised vahendid pakkumustes toodud hinnaga rekonstrueerimistöid
sooritada. Vastustajal on ebamõistlik oodata, et kaebaja alustaks korterelamu
rekonstrueerimistöödega olukorras, kus tööde hind on üle kahe korra suurem vastustaja enda
hinnangus esitatud suurusjärgust. Kaebajal puuduvad rahalised vahendid, et viia läbi
pakkumustes esitatud suurusjärgus rekonstrueerimistöid.
12. Vastustaja leiab, et vaidlustatud otsus on õiguspärane, kaalutlusvigadeta ning
proportsionaalne seatud eesmärgi suhtes, mistõttu puudub alus selle tühistamiseks.
12.1. Kaebaja oli kohustatud alustama korterelamu rekonstrueerimistöödega üheksa kuu
jooksul alates ehitusprojekti valmimisest (korra p 10.2.5 ja poolte vahel sõlmitud toetuse
eraldamise lepingu p 8.1.2). Pärast kaebajaga toetuse eraldamise lepingu sõlmimist allkirjastati
vastustaja ja Innopolis Insenerid OÜ vahel hankeleping (vastustaja 15.11.2011 ja Innopolis
Insenerid OÜ 02.12.2011), mille kohaselt oli eelprojekti koostamise ja ehitusloa hankimise
tähtajaks 60 tööpäeva ja põhiprojekti koostamise tähtajaks 100 tööpäeva arvestades
hankelepingu sõlmimise päevast (p-d 5.3.1 ja 5.3.2). Need tähtajad pikenesid selle aja võrra,
mil töö teostamine töövõtja poolt on takistatud kas vastustajast või kolmandatest isikutest
(lepingu p 5.4). Energiatõhusa rekonstrueerimisprojekti eelprojekt võeti kaebaja poolt vastu
alles 2012 suvel ja põhiprojekt 2013 jaanuaris. Vaatamata tähtaja pikendamisele kaebaja
rekonstrueerimistöödega ei alustanudki.
12.2. Põhiprojekti vastuvõtmine viibis eelkõige kaebaja sisemiste vastuolude tõttu ning
vastustajal ei olnud võimalik sekkuda kaebaja siseasjadesse ja mõjutada temast tulenevaid
viivitusi ehitusprojekti vastuvõtmisel.
12.2.1. Kaebaja liige Allan Tohv esitas 29.05.2012 Tartu Linnavalitsusele taotluse, milles palus
mitte võtta menetlusse juuni 2012 seisuga valminud eelprojekti alusel kaebaja poolt esitatavat
ehitusloa taotlust, märkides, et projekteerija kasutuses olid valed algandmed. Samas taotluses
on märgitud ka, et alates 05.05.2012 on tehtud kaebaja juhatuse esimehele korduvalt
ettepanekuid korteriühistu dokumentatsiooni tutvustamiseks, mida kaebaja juhatuse esimees ei
ole aga näidanud. Sealjuures on välja toodud kaebaja juhatuse esimehega peetud kirjavahetusest
selguv asjaolu, et kaebaja juhatuse esimees on taotluses nimetatud õigusrikkumistest teadlik.
Innopolis Insenerid OÜ teavitas vastustajat juba 04.05.2012 e-kirjaga, et kaebajale tehtud
rekonstrueerimise eelprojekt on valmis ja saadetud kaebajale ülevaatamiseks kuu aega tagasi
ning et töö jätkamine seisab kaebaja taga. 12.06.2012 ja 12.08.2012 e-kirjades teavitas
Innopolis Insenerid OÜ vastustajat, et eelprojekt on Tartu Linnavalitsuses ülevaatamisel.
Ehitusluba ehk eelprojekti kooskõlastus anti Tartu Linnavalitsuse poolt alles 28.08.2012.
12.2.2. Kaebaja väide, et A.Tohvi väited tuleb jätta tähelepanuta, on eksitav. Kaebaja on ise
märkinud, et viivitus tulenes sellest, et kaebaja liikmed ei olnud nõus alla kirjutama ehitusloa
taotlusele. Kuivõrd kaebaja nõustub, et viivitus oli põhjustatud kaebaja liikmetest, on olulised
ka kaebaja liikme A. Tohvi pöördumised Tartu Linnavalitsusse. Vaidlusaluse toetuse eesmärk
oli tagada korteriühistule kvaliteetne ehitusprojekt, mille alusel oleks võimalik korterelamu


                                                                                          5(14)
                                                                                         3-15-2861

rekonstrueerida ja taotleda selleks korterelamu rekonstrueerimiseks toetust vastava
toetusmeetme abikõlblikkuse perioodil, s.o kuni 01.11.2014. Isegi kui 14.11.2011 sõlmitud
toetuse eraldamise lepingut rikuti kaebaja poolt tulenevalt ehitusprojekti ja selle alusel ehitusloa
saamise menetluse pikenemise tõttu, on tegemist kaebaja vastutusega. Vastustaja ega projekti
koostaja Innopolis Insenerid OÜ ei saanud mõjutada kaebaja sisesuhteid ega takistada kaebaja
liikmetel Tartu Linnavalitsusse kaebustega pöördumist. Pöördumistes toodud väited, et projekt
tugineb vääratele algandmetele (algandmed andis kaebaja) mõjutasid ilmselgelt nii projekti
koostamist kui selle menetlust haldusorgani poolt vähemalt niipalju, et täiendava kontrolli
eesmärgil pikenes menetlus.
12.2.3. Kaebaja väide, et viivituse põhjustasid puudused eelprojektis, on asjakohatu, kuna Tartu
Linnavalitsuse poolt tehtud eelprojekti kommentaarid pärinevad 2012 suvest ning sel ajal
kehtinud õigusaktide kohaselt ei pidanud eelprojektis sisalduma sõlmejoonised, ega kütte- ja
ventilatsiooniprojekti joonised. Viimased peavad sisalduma põhiprojektis, kus need
nõuetekohaselt ka Innopolis Insenerid OÜ teostuses sisaldusid. Tartu Linnavalitsuse poolt
kaebajale ehitusloa väljastamine tähendab, et Innopolis Insenerid OÜ koostatud põhiprojekt
vastas nõuetele. Parkimise nõuded ei pidanud eelprojektis sisalduma ning ei ole seotud
toetuskõlblike tegevustega.
12.3. Kaebaja ei esitanud vaatamata vastustaja korduvatele nõudmistele üldkoosoleku otsust
renoveerimistöödega alustamise kohta.
12.3.1. Kaebaja revident Allan Tohv teatas 03.06.2015 e-kirjas vastustajale, et kaebaja ja
vastustaja vahel sõlmitud toetuse eraldamise lepingut on ühistu liikmete eest varjatud ning see
on sõlmitud üldkoosolekul antud volitusi ületades. Ka ei saadud aru, et kõik projekteeritavad
tööd renoveerimistoetuse alla ei lähe. Vastustaja kontakteerus korduvalt kaebajaga ning palus
esitada korteriühistu üldkoosoleku otsus rekonstrueerimistöödega alustamise kohta, seejuures
meenutades, et tulenevalt tööde maksumuse suurenemisest on vajalik võtta vastu otsus rahaliste
vahendite suurendamise kohta. Vastuseks 04.03.2014 e-kirjas esitatud küsimusele
rekonstrueerimistööde alustamise kohta vastas kaebaja juhatuse liige, et kahe nädala jooksul
saab üldkoosoleku otsuse ning 18.03.2014 teatas, et otsus edastatakse hiljemalt 03.04.2014
hommikuks. Kuivõrd kaebaja kõnealust otsust ei esitanud, oli vastustaja poolt põhjendatud
asuda seisukohale, et kaebaja üldkoosolek on korterelamu rekonstrueerimistööde alustamise
osas jõudnud negatiivsele otsusele. Seetõttu edastas vastustaja 16.04.2014 kaebajale e-kirja,
milles palus saata üldkoosoleku otsuse, millega otsustati renoveerimistöödega mitte alustada.
Sellele vastas kaebaja juhatuse liige 21.04.2014, et tuletas protokollijale meelde ja palus
kiirustada. Sellega kaebaja esindaja sisuliselt jaatas rekonstrueerimistöödega mittealustamist.
Kuivõrd kaebaja ei ole korterelamu rekonstrueerimistöödega alustanud, on kohatu kaebaja
kompromissiettepanek, et väljamakstud toetus hüvitatakse omanikujärelevalve teenuse kulu
tegelikult kasutatud mahus. Vastustaja ei ole omanikujärelevalve jaoks eraldatud toetust välja
maksnud, kuna kaebaja ei ole alustanud ehitustegevusega ja omanikujärelevalve kulusid ei ole
tekkinud.
12.3.2. Vastustaja esindaja Kalle Kuuse ja kaebaja juhatuse liikme Andres Alla märtsis-aprillis
2014 toimunud kirjavahetusest nähtub nende suhtlus rekonstrueerimistöödega alustamise
otsuse kohta ning kaebaja on olnud kõnealustest asjaoludest vaieldamatult teadlik. Seega on
kaebaja olnud informeeritud vajadusest otsustada rekonstrueerimistöödega alustamine või
mittealustamine.
12.3.3. Kaebaja väide, et üldkoosolekul pole kunagi olnud päevakorras renoveerimistöödega
mittealustamine, näitab et kaebaja on teadlikult rikkunud oma kohustusi. Kaebaja esitas toetuse
taotlemisel korra p 11 lg 2 p-s 5 nõutud üldkoosoleku otsuse, millega kinnitas, et
ehitusprojektile vastavate rekonstrueerimistöödega alustatakse hiljemalt 9 kuu jooksul arvates


                                                                                              6(14)
                                                                                       3-15-2861

vastustaja poolt ehitusprojekti esitamisest toetuse saajale (ka korra p 10.2.5). Kaebajale
koostatud energiatõhusa rekonstrueerimisprojekti põhiprojekt võeti kaebaja poolt vastu 2013.a
jaanuaris. Kuna kaebaja määratud tähtaja jooksul ega ka hiljem töödega ei alustanud, rikkus ta
korrast ja toetuse eraldamise lepingust tulenevat kohustust, mistõttu oli vastustajal õigus toetus
tagasi nõuda. Kaebaja juhatuse liikmetel lasub seadusega ette nähtud kohustus seista kaebaja
liikmete huvide eest. Kaebaja on 15.02.2016.a vastuse p-s 2.4.2 andnud teavet oma kohustuste
eiramise kohta, väites, et rekonstrueerimistööde mittealustamine ei ole kunagi üldkoosolekul
päevakorras olnud. Kaebaja ei ole isegi 2014 aprillis, kui toimus kaebaja ja vastustaja viimane
kirjavahetus üldkoosoleku teemal, pidanud vajalikuks fikseerida toetusest loobumist vastavalt
korra p-le 17. Kaebaja oli võtnud endale toetuse eraldamise lepinguga kohustuse tagada, et
rekonstrueerimistöödega alustatakse hiljemalt 9 kuu jooksul ehitusprojekti valmimisest ning et
rekonstrueerimistööd on lahutamatult seotud talle ehitusprojekti koostamiseks eraldatud
toetusega. Kaebaja ei ole ehitusprojekti valmimise järgselt tegelikult üldse arutanud
üldkoosolekul, kas alustada korterelamu rekonstrueerimistöödega, mille ehitusprojekti
koostamiseks eraldati kaebajale toetus, või loobuda tööde teostamisest. See on teadlik
rikkumine.
12.4. Vastustaja oli õigustatud toetuse taotluse rahuldamise otsuse kehtetuks tunnistama HMS
§ 66 lg 2 punktide 2-4 ja määruse nr 52 § 18 lg 5 punktide 1 ja 3 alusel. Tulenevalt määruse nr
52 § 1 lg-st 2 toetati määruse raames korterelamute rekonstrueerimiseks tehtavaid
investeeringuid. Kaebaja oli teadlik tähtaegadest, sh kohustusest rekonstrueerida korterelamu
terviklikult vastavalt ehitusprojektile hiljemalt 01.11.2013. Määruse § 6 lg 1 kohaselt pidid
meetme raames toetatavad tegevused olema vastu võetud hiljemalt 01.11.2014, mis on ühtlasi
ka meetme abikõlblikkuse perioodi lõpp. Vastustaja andis kaebaja taotlusel talle täiendava
tähtaja (01.11.2014). Kui vastustaja oleks teadnud, et kaebaja ei teosta korterelamu
rekonstrueerimistöid määruses, korras ja toetuse eraldamise lepingus toodud nõuete kohaselt ja
ei tee seda ka talle antud täiendava tähtaja jooksul, sealjuures ei alusta üldse töödega, ei oleks
vastustaja toetuse taotlust rahuldatud ega võimaldanud kaebajale avalike vahendite abiga
korterelamu energiatõhusa rekonstrueerimisprojekti valmistamist. Ka käesolevaks ajaks ei ole
kaebaja korterelamu rekonstrueerimistöödega alustanud. Seega ei ole kaebaja ehitusprojekti
koostamiseks väljamakstud toetust eesmärgipäraselt kasutanud.
12.5. Kuivõrd korterelamu rekonstrueerimistöödega ei ole alustatud, on vastustajal tulenevalt
määruse § 22 lg 1 punktidest 5 ja 6 ning korra punktidest 21.1.3 ja 21.3.4 õigus toetus
kogusummas tagasi nõuda. Käesoleval juhul esinevad määruse § 18 lg 5 punktides 1 ja 3
sätestatud asjaolud koos, milleks on vastavalt asjaolu ilmnemine, mille korral taotlust ei oleks
rahuldatud ja asjaolu, et toetuse saaja ei täida taotluse rahuldamise otsuses või õigusaktides
sätestatut või ei kasuta toetust ettenähtud tingimustel.
12.6. Vastustaja ei ole toetuse kogu summas tagasinõudmisel kaalutlusvigu teinud.
12.6.1. Kaebaja väidab, et ka kõige odavama esitatud pakkumustest erineb vastustaja poolt
esitatud hinnangust üle kahe korra. Eesti Soojustusprojekt OÜ poolt kaebajale 2010 (sisuliselt
samal ajal kui vastustaja hinnang) esitatud ehitustööde maksumuse hinnang ei erine oluliselt
vastustaja hinnangust. Nende kahe ehitusmaksumuse hinnangu esitamise hetkel ei ole
vastustaja maksumuse kalkulatsioon olnud alla turuhinna ja samuti ei ole ka Balti Vara
Fassaadid OÜ hinnanud ehitustööde maksumuseks suurusjärku, mis selgus 2013. aastal.
Lõpliku ehitusmaksumuse ja vastustaja hinnangu erinevuse tingib, et ehitusprojektis on
mitmeid töid, mida vastustaja hinnang ei sisaldanud. Teine põhjus on mahtude erinevus.
Vastustaja hinnang koostati energiaauditi andmete põhjal, mille tellis kaebaja. Näiteks on
välisseina soojustatav pindala energiaauditi andmetel 1300 m2, kuid Balti Vara Fassaadid OÜ
poolt koostatud lõplikus ehituspakkumuses on see 2315 m2. Katuslae soojustamisel arvestas
vastustaja 730 m2, hilisem tegelik maht oli 780 m2. Ehitusmaksumuse hinnangu ja lõpliku


                                                                                            7(14)
                                                                                       3-15-2861

maksumuse erinevuse põhjustasid seega erinevused ehitustööde kogumis, energiaauditi ja
ehitusprojekti pindalades ja ka ehitustööde hinnatõus. Esmane maksumuse hinnang esitati peale
majanduskriisi, kui hinnad ehitusektoris olid madalamad. Seda tõendab ka Balti Vara Fassaadid
OÜ esitatud esialgne hinnang, mis on samas suurusjärgus vastustaja maksumuse hinnanguga.
Vastustaja esitas korteriühistule minimaalse investeeringu mahu, mille abil saab teostada
määrusele vastavad abikõlblikud rekonstrueerimistööd. Koos hinnanguga esitatud 13.05.2011
e-kirjas on märgitud, et projekteerimistoetuse ulatus on küll laiem kui toetatavate energiasäästu
tööde ulatus, kuid vastustaja poolt antava ehitustööde toetuse alla muud tööd ei kuulu.
Hinnangu aluseks olevad lähteandmed pärinevad kaebajalt ja juhul kui lähteandmed on olnud
puudulikud, ei saa ka hinnang olla täpne. Kaebaja on ilmselgelt eeldanud, et hinnangus
nimetatud investeeringuga saab kõik hoones vajalikud rekonstrueerimistööd teostada,
arvestamata asjaoluga et kõik tööd ei ole määruse mõttes abikõlblikud.
12.6.2. Vastustaja hinnang seondus vaid selliste töödega, mis olid minimaalselt vajalikud, et
taotlejal oleks võimalik määruse nr 52 alusel ja kõnealuse toetusmeetme abikõlblikkuse
perioodi jooksul korterelamu rekonstrueerimiseks toetust saada. Pandus, mis on hoone sokli
ümber asuv betoonist sillutisriba, ei mõjuta hoone energiatõhusust, kuna panduse rajamise tööd
ei hõlma immanentselt hoone soojustamist. Ka ilma panduse rajamiseta oleks toetuse taotlejal
olnud võimalik toetust saada. Toetuse taotleja ja projekteerija kokkuleppel võis projektis aga
olla ka selliseid töid ehitise rekonstrueerimiseks, mis ei olnud määruse nr 52 § 5 lg 1 kohaselt
minimaalselt vajalikud, et kvalifitseeruda korterelamu rekonstrueerimistoetuse saajaks. Nii
vastustaja poolt antud ehitusmaksumuse esialgne hinnang kui kaebaja poolt 2010 lõpus võetud
Eesti Soojustusprojekt OÜ hinnang ei ole oluliselt erinevad
12.6.3. Toetuse tagasinõudmise ajaks on meetme abikõlblikkuse periood lõppenud ning kaebaja
ei ole selle perioodi jooksul ega ka käesoleva ajani isegi osaliselt alustanud korterelamu
rekonstrueerimistöödega. Vastustaja ei soovi takistada kaebaja võimalust juba valminud
ehitusprojekti tulevikus kasutada, kuid meetme raames eraldatud ehitusprojekti toetuse
tagasinõudmine kogusummas on õiguspärane, kuna kaebaja tegevuse tulemusel on täidetud
korras sätestatud ja toetuse eraldamise lepingus kokku lepitud eeldus toetuse kogusummas
tagasinõudmiseks.


KOHTU PÕHJENDUSED

13. Vaidlus asjas on ehitusprojekti koostamise toetuse andmise otsuse kehtetuks tunnistamise
ja tagasinõudmise õiguspärasuse üle majandus- ja kommunikatsiooniministri 17.08.2010
määruse nr 52 „Rohelise investeerimisskeemi „Korterelamute rekonstrueerimise toetus““
kasutamise tingimused ja kord“ (määrus nr 52) § 18 lg 5 p 1 ja § 22 lg 1 p 6 alusel.
Kaebaja taotles vastustajalt määruse nr 52 alusel ehitusprojekti koostamise ning
omanikujärelevalve teostamise toetust. Vastustaja tunnistas taotluse 10.11.2011 käskkirjaga nr
147-üld (tl 52-53) nõuetele vastavaks (p 1) ning rahuldas selle, otsustades anda kaebajale toetust
90% ehk 28 826,28 eurot (p 5), jättes kaebaja omafinantseeringuks 10% ehk 3202,92 eurot (p
6). Pooled sõlmisid 14.11.2011 ehitusprojekti koostamise ning omanikujärelevalve teostamise
rahastamiseks toetuse eraldamise lepingu (tl 54-58), mille p 5.3 kohaselt kohustus kaebaja
rekonstrueerima korterelamu terviklikult vastavalt vastustaja poolt kaebajale edastatud
ehitusprojektile hiljemalt 01.11.2013. Vastustaja taotles 27.08.2013 lepingu tähtaja
pikendamist (tl 123-124), misjärel sõlmiti 09.09.2013 ehitusprojekti koostamise ja
omanikujärelevalve teostamise rahastamise toetuse eraldamise lepingu lisa 2 (tl 70-71), millega
pikendati lepingu punktis 5.3 sätestatud kohustuse täitmise tähtaega kuni 01.11.2014 (p 1.1).
Vaidlustatud käskkirjaga (tl 72-73 pöördel) tunnistas vastustaja kehtetuks oma 10.11.2011


                                                                                            8(14)
                                                                                      3-15-2861

käskkirja nr 147-üld (p 1) ning nõudis täies ulatuses tagasi nimetatud käskkirja alusel kaebajale
välja makstud toetuse kogusummas 28 826,28 eurot, kohustades toetuse tagastama hiljemalt
16.11.2015 (p 2).
14. Vaidlust ei ole poolte vahel selles, et kaebaja ei ole korterelamu rekonstrueerimistöödega
alustanud ning et vastav ehitusprojekt on kaebaja poolt vastu võetud jaanuaris 2013.
Kaebaja leiab, et vastustaja poolt 2011. aastal esitatud ehitustööde maksumuse hinnangu (tl 6
ja pöördel) ja kaebajale 2013 esitatud ehituspakkumuste (tl 22 pöördel-25 pöördel; 26-28
pöördel ning 62-69 pöördel) ligemale kahekordse hinnavahe tõttu ei ole tal võimalik
rekonstrueerimistöid ette võtta. Kuna kaebaja arvestas vastustaja esitatud ehitustööde
maksumuse hinnangus toodud summaga (252 000 eurot), ei ole toetuse kogusummas
tagasinõudmine põhjendatud. Kaebaja leiab ka, et viivitus ehitusprojekti valmimisel ei
tulenenud temast, mistõttu ei pidanud ta ehitustööde hinnatõusuga arvestama. Samuti ei tulene
hinnavahe üksnes hinnatõusust, kuna hilisemates pakkumustes on väiksema mahuga tööd ja
odavamad materjalid.
Vastustaja hinnangul on ta õigustatud toetuse tagasi nõudma kogu ulatuses, kuna kaebaja ei ole
korterelamu rekonstrueerimistöödega alustanud. Vastustaja esitatud hinnangus kajastatud
ehitusööde maksumuse ja kaebajale 2013. aastal esitatud pakkumuste hinnavahe tuleneb
ehitustööde hinnatõusust ning tööde mahtude erinevusest. Ehitusprojekti valmimise viivitus
tulenes kaebaja sisemistest vastuoludest ega olnud vastustajast tingitud.
15. Seega on vaidlus poolte vahel selles, kas toetuse kogu summas tagasinõudmine on
põhjendatud, kas ehitusprojekti valmimise viivitus tulenes kaebajast ning kas 2013. a esitatud
hinnapakkumistes ja vastustaja 2011. a hinnangus toodud tööde maksumuse hinnavahe tõttu
tohib vastustaja toetust tagasi nõuda täies ulatuses.
16. Majandus- ja kommunikatsiooniminister on määruse nr 52 kehtestanud välisõhu kaitse
seaduse (VÕKS) § 1194 lõike 7, § 1207 lõike 2 ja 1208 alusel. VÕKS § 1205 lg 1 kohaselt on
roheline investeerimisskeem selle seaduse tähenduses Kyoto protokolli artikli 17 kohaste riigi
lubatud    heitkoguse    ühikutega     kauplemisest   saadavate    vahendite      suunamine
keskkonnasäästlikesse projektidesse või programmidesse.
17. Määruse nr 52 § 1 lg 2 kohaselt toetatakse määruse raames korterelamute rekonstru-
eerimiseks tehtavaid investeeringuid. Toetuse eesmärk on saavutada olemasolevate
korterelamute parem sisekliima ja energiatõhusus, parandada nende energiamärgise klassi ning
soodustada taastuvenergia kasutuselevõttu. Määruse § 2 lg 2 kohaselt menetleb toetuse taotlusi
Krediidi ja Ekspordi Garanteerimise Sihtasutus KredEx (praegune ärinimi Sihtasutus KredEx).
18. Määruse nr 52 § 4 lg 1 p 2 kohaselt peab toetuse taotleja toetuse taotlemiseks muu
hulgas teostama korterelamu rekonstrueerimistööd pärast riikidevahelise kvoodimüügi lepingu
ja selle määruse jõustumist vastavalt meetme eesmärkidele ning määruses toodud tingimustele.
Määruse § 5 lg 1 p 10 kohaselt toetatakse muu hulgas korterelamu rekonstrueerimistööde
projekteerimise, projektijuhtimise ja omanikujärelevalvega seotud kulu.
Poolte vahel 11.11.2011 sõlmitud toetuse eraldamise lepingu (tl 54-60) p 2.1 kohaselt on
lepingu eesmärk kõrgkvaliteedilise ehitusprojekti koostamine ning selle elluviimiseks
kvaliteetse omanikujärelevalve kättesaadavaks tegemine, et luua eeldused korterelamute
rekonstrueerimisel parimate võimalike tehnoloogiate ja tehnikate kasutamiseks ning
korterelamute energiatarbe oluliseks vähendamiseks. Lepingu punktis 5.3. on sätestatud ühe
lepingutingimusena kohustus rekonstrueerida korterelamu terviklikult vastavalt lepingu raames
koostatavale ehitusprojektile hiljemalt 01.11.2013.Pooled on 09.09.2013 sõlmitud lepingu
lisaga 2 (tl 70-71) kõnealust tähtaega pikendanud kuni 01.11.2014. Ka määruse nr 52 § 6 lg 1
kohaselt peavad projekti tegevused olema toetuse saaja poolt vastu võetud hiljemalt


                                                                                           9(14)
                                                                                       3-15-2861

01.11.2014. Sama paragrahvi lg 2 kohaselt loetakse projekt lõppenuks, kui kõik projekti
tegevused on toetuse saaja poolt vastu võetud, projekti lõpparuanne heaks kiidetud ja toetuse
saajale viimane väljamakse teostatud või kui ilmnevad toetuse saajast sõltumatud asjaolud, mis
ei võimalda projekti jätkamist. Määruse nr 52 § 21 p 1 kohaselt on toetuse saaja kohustatud
viima projekti ellu vastavalt taotluses ja taotluse rahuldamise otsuses fikseeritud tähtaegadel ja
tingimustel.
19. Seega nägi seadusandja toetuse eraldamise ühe tingimusena ette projekti tegevuste
vastuvõtmise hiljemalt 01.11.2014. Nähtuvalt viidatud lepingu punkist 2.1 eraldati kaebajale
toetust ehitusprojekti koostamiseks ning omanikujärelevalve teostamise rahastamiseks.
Kaebaja ehitusprojekti koostamise rahastamise üheks tingimuseks oli viidatud lepingu kohaselt
korterelamu rekonstrueerimine vastavalt koostatavale ehitusprojektile hiljemalt 01.11.2014.
Tulenevalt vastustaja 01.07.2011 käskkirjast nr 77-üld „Ehitusprojekti koostamise ning
omanikujärelevalve teostamise toetamise tingimused ja kord“ (Kord) p 20 alapunktist 2 oli
kaebaja kohustatud alustama korterelamu rekonstrueerimist toetuse alusel saadud ehitusprojekti
alusel hiljemalt üheksa kuu jooksul alates ehitusprojekti valmimisest.
20. Vaidlust ei ole, et ehitusprojekti koostamiseks ette nähtud toetus on eraldatud ja kasutatud
ning ehitusprojekt on kaebaja poolt vastu võetud jaanuaris 2013. Vaidlust ei ole ka, et
omanikujärelevalve teostamiseks ette nähtud toetus on kasutamata ja välja maksmata, kuna
kaebaja ei ole ehitusprojekti rakendanud ning projektijärgsete töödega (korterelamu
rekonstrueerimine) alustanud. Kuna kaebaja rekonstrueerimistöödega ei alustanudki, ei ole
vaidlust, et ta on rikkunud määruse nr 52 § 6 lg-s 1, toetuse eraldamise lepingu lisa 2 punktis
1.1 ning Korra p 20 alapunktis 2 ette nähtud kohustust alustada rekonstrueerimist hiljemalt
üheksa kuu jooksul alates ehitusprojekti valmimisest ning rekonstrueerida korterelamu
terviklikult vastavalt vastustaja edastatud ehitusprojektile hiljemalt 01.11.2014.
21. Määruse nr 52 § 22 punkti 5 kohaselt on KredExil õigus peatada toetuse väljamaksmine ja
nõuda toetuse osalist või täielikku tagastamist, kui toetuse saaja rikub määruses sätestatud
tingimusi, või kaldub muul viisil kõrvale taotluses või taotluse rahuldamise otsuses sätestatust.
Määruse nr 52 § 22 punkti 6 järgi on tal samad volitused, kui esineb vähemalt üks määruse §
18 lõikes 5 toodud asjaolu. Määruse § 18 lg 5 kohaselt võib KredEx taotluse rahuldamise otsuse
kehtetuks tunnistada, kui esineb vähemalt üks järgmistest asjaoludest: 1) ilmneb asjaolu, mille
korral taotlust ei oleks rahuldatud; 2) toetuse saaja ei ole taotluse rahuldamise otsuses määratud
tähtaja jooksul alustanud toetuse kasutamist; 3) toetuse saaja ei täida taotluse rahuldamise
otsuses või õigusaktides sätestatut või ei kasuta toetust ettenähtud tingimustel; 4) toetuse saaja
ei ole projekti jooksul abikõlblikke tegevusi ellu viinud; 5) projekti tegevusi ei ole võimalik
vastu võtta 2013. aasta 1. novembriks; 6) toetuse saaja avaldust taotluse rahuldamise otsuse
muutmise kohta ei rahuldata ja toetuse saajal ei ole toetuse kasutamist ettenähtud tingimustel
võimalik jätkata; 7) toetuse saaja esitab avalduse toetusest loobumise kohta; 8) toetuse saaja
on projekti raames ellu viinud tegevusi, mis ei vasta taotluses märgitule.
22. Vaidlustatud käskkirja õiguslikuks aluseks (st toetuse eraldamise otsuse kehtetuks
tunnistamisel ja toetuse tagasinõudmisel) on märgitud määruse nr 52 § 18 lg 5 p 1 ja § 22 p 6.
Viidates vaidlustatud käskkirja (tl 72–73) õigusliku alusena määruse § 18 lg 5 p-le 1 on
vastustaja käskkirja põhjendustes märkinud, et kaebaja ei ole tähtaegselt ega ka käskkirja
andmise ajaks korterelamut rekonstrueerinud, mistõttu esineb alus toetuse täielikuks
tagasinõudmiseks, kuna juhul kui vastustaja oleks teadnud, et kaebaja ei teosta
rekonstrueerimistöid õigusaktides ja lepingus toodud tingimustel ja tähtaegade kohaselt, ei
oleks toetuse taotlust rahuldatud.
Kohtumenetluses (vastus kaebusele tl 86–91, p-d 2.1.1.1.b; 10, 11 ja vastustaja taotlus tl 90
pöördel) põhjendab vastustaja oma otsustust ka määruse § 18 lg 5 p-ga 3 („toetuse saaja ei täida

                                                                                           10(14)
                                                                                        3-15-2861

taotluse rahuldamise otsuses või õigusaktides sätestatut või ei kasuta toetust ettenähtud
tingimustel“).
23. Kohtu hinnangul ei ole toetuse tagasinõudmise asjakohane põhjendus määruse § 18 lg 5 p
1 („ilmneb asjaolu, mille korral taotlust ei oleks rahuldatud“). Nimetatud alus kohaldub kohtu
arvates olukordades, kus pärast taotluse rahuldamist ja toetuse eraldamist ilmnevad asjaolud,
mille täitmine oli toetuse andmise eelduseks, ning nende asjaolude teatavakssaamisel selgub, et
taotleja või taotlus ei vastanud tegelikult toetuse andmise tingimustele. Selliseks asjaoluks ei
saa olla fakt, et taotlus ja taotleja vastasid küll tingimustele ja eeldused taotluse rahuldamiseks
olid täidetud, kuid hiljem rikub toetuse saaja talle pandud kohustusi ega kasuta toetust
eesmärgikohaselt. Taolisteks olukordadeks on ette nähtud toetuse tagasinõudmise alustena
määruse § 18 lg 5 p-d 2 ja 3. Nii käskkirja põhjendustest kui ka kohtumenetluse materjalidest
ilmneb, et vastustaja peab tagasinõudmise põhjuseks kaebaja poolt toetusega seotud kohustuste
täitmata jätmist (renoveerimistööde tähtaegselt teostamata jätmist), st määruse § 18 lg 5 p-s 3
nimetatud alust.
Kohtu hinnangul kujutab kirjeldatud ebaselgus käskkirja õigusliku aluse märkimisel vormi-
mitte sisulist viga käskkirja põhjendamisel ning see ei too iseenesest kaasa käskkirja tühistamist
(haldusmenetluse seaduse (HMS) § 58, riigivastutuse seaduse § 3 lg 3 p 1). Sarnastele
järeldustele on jõudnud ka Riigikohus nt haldusasjas 3-3-1-40-11 (p 18).
24. Kaebaja väidab, et vastustaja on kogu toetussummat tagasi nõudes rikkunud kaalutlusõigust
ning vastustaja pidanuks toetussumma tagasinõudmisel arvestama, et tema enda poolt 2011.
aastal esitatud hinnangus toodud ehitusööde maksumuse ja kaebajale 2013. aastal esitatud
pakkumustes toodud ehitusööde maksumuse hinnavahe on kahekordne ning ehitusprojekti
vastuvõtmise viivitus ei tulenenud kaebajast.
Kohus nõustub, et juhul, kui toetuse andmise tingimuseks olevad tööd on toetuse saaja poolt
tähtaegselt tegemata, on toetuse andjal eelpool viidatud sätete kohaselt kaalutlusõigus. See
tuleneb nii määruse nr 52 § 18 lg 5 ja § 22 sõnastusest („võib“, „on õigus“) ning § 22 p-st 6
tulenevalt on vastavate eelduste olemasolul vastustajal õigus nõuda toetus tagasi kas osaliselt
või täielikult. Osalise tagasinõude korral on vastustajal kaalumisruum ka tagasi nõutava summa
suuruse osas. Ka kaebaja ei vaidle vastu, et tagasinõudmise alus esine. Niisiis taandub
vaidlusküsimus sellele, kas toetuse tagasinõudmine on põhjendatud täies ulatuses ning kas
vastustaja on vastavat otsustust vaidlustatud käskkirjas piisavalt põhjendanud.
25. Haldusakt on õiguspärane, kui see on antud pädeva haldusorgani poolt andmise hetkel
kehtiva õiguse alusel ja sellega kooskõlas, proportsionaalne, kaalutlusvigadeta ning vastab
vorminõuetele (haldusmenetluse seaduse (HMS) § 54). Kirjalik haldusakt ja soodustava
haldusakti andmisest keeldumine peab olema kirjalikult põhjendatud (HMS § 56 lg 1) ning
kaalutlusõiguse alusel antud haldusakti põhjenduses tuleb märkida kaalutlused, millest
haldusorgan on haldusakti andmisel lähtunud (HMS § 56 lg 3).
Varasema toetuse määramise otsuse kehtetuks tunnistamisel on tegemist soodustava haldusakti
isiku kahjuks kehtetuks tunnistamisega. HMS § 64 lg 3 järgi tuleb haldusakti kehtetuks
tunnistades kaalutlusõiguse teostamisel arvestada haldusakti andmise ja haldusakti kehtetuks
tunnistamise tagajärgi isikule, haldusakti andmise menetluse põhjalikkust, haldusakti kehtetuks
tunnistamise põhjuste olulisust ning nende seost isiku osalemisega haldusakti andmise
menetluses ja isiku muu tegevusega, haldusakti andmisest möödunud aega ning muid tähtsust
omavaid asjaolusid. HMS § 67 lg 1 kohaselt arvestab haldusorgan isiku kahjuks haldusakti
kehtetuks tunnistamist otsustades ka isiku usaldust, et haldusakt jääb kehtima, avalikku huvi ja
haldusaktiga koormatud isiku huvi, et haldusakt tunnistataks kehtetuks. Haldusakti ei tohi
tunnistada kehtetuks isiku kahjuks, kui isik on haldusakti kehtima jäämist usaldades kasutanud
ära haldusakti alusel saadud vara, teinud tehingu oma vara käsutamiseks või on muul viisil


                                                                                            11(14)
                                                                                      3-15-2861

muutnud oma elukorraldust ja tema huvi haldusakti kehtima jäämiseks kaalub üles avaliku huvi
haldusakti kehtetuks tunnistamiseks (HMS § 67 lg 2).
Kaalumisruumi otsustajale annab ka vastustaja vastuses viidatud HMS § 66 lg 2 p 4
(„Haldusakti, mis andmise ajal oli õiguspärane, võib tunnistada isiku kahjuks edasiulatuvalt
kehtetuks, kui isik ei kasuta haldusakti alusel üleantud raha või asja eesmärgipäraselt“).
26. Määruse nr 52 § 22 p 6 võimaldab toetuse tagasi nõuda kas osaliselt ja täielikult juhul, kui
esineb mõni määruse § 18 lg-s 5 sätestatud alus. Määruse nr 52 § 6 lg 1 nägi toetuse eraldamise
ühe tingimusena ette projekti tegevuste vastuvõtmise kõige hiljemalt 01.11.2014.
Kaebajal on õigus selles, et vaidlustatud käskkirja põhjendustest ei nähtu, kas vastustaja on
üldse kaalunud osalise tagasinõudmise võimalust. Samuti ei nähtu kaalutlusi, mille kohaselt
võiks vastustaja üldse tagasinõudmisest loobuda. Kohtumenetluses esitatud selgituste järgi ei
pea vastustaja võimalikuks osalist tagasinõudmist (ega ka tagasinõudmisest loobuda), sest
kaebaja ei ole alustanud töödega ei lepingust tulenevaks tähtajaks ega ka mitte hiljem ning
meetme abikõlbulikkuse periood on lõppenud.
Samas annavad määruse § 18 lg 5 ja § 22 p 6 koostoimes kaalumisruumi ka olukorras, kus
toetuse saaja ei ole töid õigeaegselt teostanud ning toetuse täies ulatuses tagasinõudmine ei ole
tööde tegemata jätmisel automaatne tagajärg.
Kohtu hinnangul tuleks toetuse osalist tagasinõudmist kaaluda näiteks juhul, kui toetuse saaja
on ettenähtud töödega alustanud, kuid ei ole teatud põhjustel jõudnud neid lõpetada, või teinud
juba projekti teostamiseks kulutusi või sõlminud siduvaid kokkuleppeid. Praegusel juhul sellist
olukorda ei esine ning ei ole teada, kas kaebaja üldse kunagi tööde teostamisega alustab.
27. Kaebaja väitel on töödega mittealustamine tingitud vastustaja tegevusest. Eelkõige
asjaolust, et vastustaja 13.05.2011 hinnangus kajastatud ehitustööde maksumus on oluliselt
(umbes kaks korda) väiksem kui kaebajale 2013. aastal erinevate ehitusettevõtete poolt esitatud
pakkumustes esitatud maksumused. Kaebaja sõnul on ta usaldanud vastustaja valdkondlikku
kogemust ja teadmist hinnangu andmisel.
Kaebaja usaldust taotluste menetleja kogemuse ja teadmise suhtes saab pidada mõistlikuks.
Toetuse taotleja on korteriühistu, kelle liikmeskonnal ja juhatusel ei pruugi ega peagi olema
samaväärseid teadmisi projekteerimisest ja ehitamisest nagu on seda vastavaid toetustaotlusi
menetlema ja toetuste eraldamist otsustama õigustatud asutusel.
Vastustaja usalduse kaitse hindamisel ja huvide kaalumisel tuleb ka arvestada toetuse eesmärki
– korteriühistu elanikud on soovinud renoveerida oma eluaset, milleks on 1978. a ehitatud
elamu (projekti lk 5). Tegemist ei ole tulu teenimisele suunatud ettevõtmisega. Avalik huvi
toetussummade õiglase ja eesmärgipärase jaotamise ja kasutamise vastu vastandub siinkohal
korteriühistu liikmete huviga mitte kanda oma elamistingimuste parandamiseks ebaõiglasi
kulutusi. Vastustaja on küll kohtumenetluses ja vastuses kompromissettepanekule märkinud, et
ei soovi teha takistusi projekti kasutamisele ja on nõus tagasi nõutava summa osas
maksegraafiku koostamisega. Need abinõud ei kompenseeri aga kaalumise teostamata jätmist
haldusakti andmisel.
28. Vastustaja 13.05.2011 hinnangu (tl 6 ja pöördel) kohaselt eeldab renoveerimistööde
maksumus investeeringut ca 252 000 eurot. Kaebaja juhatuse liikme poolt 17.05.2011
vastustajale edastatud e-kirja kohaselt on kaebaja 09.10.2010 saanud Soojusprojekt OÜ-lt
pakkumuse, mille kohaselt on tööde maksumus kokku 4,9 miljonit krooni (313 167,08 eurot).
Vastustaja hinnangu ja Soojusprojekt OÜ pakkumuse vahe tuleneb vastustaja sõnul asjaolust,
et vastustaja hinnang ei sisaldanud panduse ehk kaldteega seonduvaid töid ja rõduklaase. Ka
vastustaja hinnangu kohaselt on tööde hinnanguline maksumus antud välisseinte ja katuslae
lisasoojustamise, korterite ja trepikoja akende vahetuse ning ventilatsiooni- ja küttesüsteemi


                                                                                          12(14)
                                                                                         3-15-2861

kohta, st et ilma panduse ja rõduklaaside maksumuseta. Seega nähtub esitatud materjalist ja
asjaoludest, et kaebaja on saanud 2010. a ehitusettevõtjalt umbes samas hinnaklassis pakkumise
vastustaja hinnanguga võrreldes. Kaebaja on ka väitnud, et ta oli 2011. aastal teadlik, et tal tuleb
arvestada investeeringuga summas ca 313 000 eurot (tl 41; ka kaebuse lk 4, p 3.3.3.).
29. Ehitushindade muutumine ajas on tavapärane, mistõttu ei saaks kaebaja 2013. aastal
ehitustööde pakkumisi küsides eeldada, et tööde hinnad jäävad samasse hinnavahemikku kui
kaks aastat varem. Ehitushindade tõusu ulatust ei saanud ette näha kumbki pool. Poolte vahel
sõlmitud toetuse eraldamise lepingust tulenes vastustajale kohustus korraldada ehitusprojekti
koostamine (p 3.1.) ning tagada korterelamu rekonstrueerimise tehniline teostatavus (p 5.1).
Kaebaja on 2013. aastal pärast erinevatelt ettevõtetelt ehitustööde kohta pakkumiste
(15.07.2013, 29.07.2013, 14.08.2013) saamist esitanud vastustajale taotluse poolte vahel
sõlmitud ehitusprojekti koostamise ja omanikujärelevalve teostamise toetuse eraldamise
lepingu pikendamiseks (tl 123-124) ning 09.09.2013 on pooled allkirjastanud lepingu lisa 2 (tl
70-71), millega pikendati korterelamu rekonstrueerimise tähtaega kuni 01.11.2014.
Vastustaja on kohtumenetluses selgitanud, et hinnaerinevused on tingitud erinevusest tööde
loetelus ja mahtudes, samuti ehitushindades. Samuti väidab vastustaja, et projekti vastuvõtmine
on viibinud kaebaja enda tegevuse tõttu - vastuolud korteriühistu liikmete hulgas, selge
seisukoha võtmata jätmine renoveerimistöödest loobumise kohta (vastava üldkoosoleku otsuse
puudumine).
30. Kohtupraktika on lubanud ka kaalutlusotsuse põhjenduste täiendamist hiljem
kohtumenetluses ning kohus võib haldusakti kontrollimisel arvestada haldusorgani poolt
kohtumenetluses esitatud kaalutlusi, kui kohus on veendunud, et haldusorgan lähtus nendest
kaalutlustest haldusakti andmisel (Riigikohtu otsus haldusasjas nr 3-3-1-46-14, p 15 ja seal
viidatud praktika).
Kohtu hinnangul ei veena vastustaja poolt kohtumenetluses välja toodud põhjendused selles, et
need olid aluseks ka toetuse täies ulatuses tagasinõudmise otsustamisel. Seega ei ole
kontrollitav, kas vastustaja on toetuse andmise otsustust kehtetuks tunnistades ja toetust täies
ulatuses tagasi nõudes õiguspäraselt kaalutlusõigust teostanud ja lähtunud asjakohastest
kaalutlustest või jätnud kaalumise teostamata.
31. Samuti ei nähtu kohtule esitatud tõenditest, et enne toetuse tagasinõudmist oleks toimunud
kaebaja tõhus ja eesmärgipärane ärakuulamine, mis oleks võimaldanud kaebajal aru saada, et
sellist tagajärge kavatsetakse tema suhtes täies mahus kohaldada ja esitada oma põhistatud
vastuväited juba enne haldusakti andmist. Praegusel juhul on kaebaja sellised vastuväited
saanud tegelikult esitada alles 02.11.2015 kompromissettepanekus, st pärast haldusakti
andmist.
31.1. Haldusakti andmisele eelnenud suhtlust, sh esitatud e-kirjad, ei saa pidada arusaadavaks
ärakuulamiseks. Kuna pooled on erineval seisukohal paljude asjaolude suhtes (kas kaebaja oli
otsustanud renoveerimise jätkamise või loobumise, kuivõrd mõjutasid kaebaja käitumist
erinevused ehitusmaksumuses ja kuivõrd kaebaja võis usaldada vastustaja 2011. a hinnangut;
millistel põhjustel ehitustöödega alustamine venis ja kuivõrd tingis selle vastustaja tegevus)
pole välistatud, et konstruktiivne teabevahetus ja asjaolude väljaselgitamine enne
kaalutlusotsuse tegemist võinuks viia teistsuguse lõppjärelduseni.
31.2. Tõhusaks ärakuulamiseks HMS § 40 mõttes ei saa pidada ka näiteks kaebaja ja vastustaja
suhtlust e-posti teel sellise üldkoosoleku otsuse esitamiseks, millest ilmneks otsustus
renoveerimistööde soovi või neist loobumise kohta (tl 118-120).
32. Vastustaja on vastuses kaebusele märkinud, et kaebaja on ilmselgelt eeldanud, et hinnangus
antud investeeringuga saab kõik hoones vajalikud rekonstrueerimistööd teostatud, arvestamata


                                                                                             13(14)
                                                                                     3-15-2861

asjaoluga et kõik tööd ei ole määruse nr 52 mõttes abikõlblikud. Kaebaja arusaam menetlusest
ja sellega seonduv selgitamiskoormus on samuti selline kaalumisel arvestatav asjaolu, mida
saab välja selgitada tema enda ärakuulamisel.
33. Kohtu hinnangul ei olnud vastustaja kaalumisruum otsustamisel ahenenud sedavõrd, et
kohus võiks hoolimata kaalumise kajastamata jätmisest käskkirja põhjendustes jätta
vaidlustatud käskkirja tühistamata ja pidada kohtumenetluses esitatud põhjendusi piisavaks.
Diskretsioonivolituse mittetäielik kasutamine ja olulistele asjaoludele mittetuginev kaalumine
kujutavad endast praegusel juhul sellist olulist kaalumisviga, mis viib kaalutlusotsuse
tühistamisele (vt ka nt Riigikohtu otsus haldusasjas nr 3-3-1-81-07, p 20). Kohus ei tohi asuda
kaalutlusõigust teostama haldusorgani enda eest ega saa otsustada, kas poolte välja toodud
asjaoludel oli vastustaja otsustus toetuse täies ulatuses tagasinõudmiseks põhjendatud (HKMS
§ 158 lg 3 kolmas lause).
34. Eelnevat arvestades tuleb kaebus rahuldada ja vaidlustatud käskkiri tühistada.
35. HKMS § 108 lg 1 kohaselt kannab menetluskulud pool, kelle kahjuks otsus tehakse.
Kaebaja on palunud jätta menetluskulud vastustaja kanda, kuid menetluskulude koosseisu ja
kandmise kohta on kohtu antud tähtajal tõendid esitatud vaid riigilõivu (15 eurot) osas. Selles
osas tuleb menetluskulu vastustajalt välja mõista. Ülejäänud osas jäävad menetluskulud kaebaja
enda kanda (HKMS § 109 lg 1 ls 1). Vastustaja menetluskulud jäävad samuti tema enda kanda.




/allkirjastatud digitaalselt/
Sirje Kaljumäe




                                                                                        14(14)
