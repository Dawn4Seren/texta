                        KOHTUOTSUS
                              EESTI VABARIIGI NIMEL


Kohus                            Tallinna halduskohus

Kohtukoosseis                    Hurma Kiviloo

Otsuse tegemise aeg ja koht      16. märts 2016. a, Tallinn

Haldusasja number                3-14-52156

Haldusasi                        L.T.i    kaebus Veterinaar- ja Toiduameti Raplamaa
                                 Veterinaarkeskuse 09.09.2014 otsuse nr 6 ja 27.10.2014
                                 otsuse nr 7 ning seonduvate toimingute õigusvastasuse
                                 kindlakstegemiseks


Asja läbivaatamise kuupäev       kirjalik menetlus

Menetlusosalised                 kaebuse esitaja: L.T.
                                 vastustajad: Veterinaar- ja Toiduamet, esindaja Raili
                                 Pruusapuu, ning Kohila vald, esindaja Ahto Järvela


RESOLUTSIOON                     1.   Jätta L.T.i kaebus täielikult rahuldamata.
                                 2.   Jätta poolte menetluskulud nende enda kanda.


Edasikaebamise kord              Otsuse peale võib 30 päeva jooksul, arvates selle avalikult
                                 teatavaks tegemisest 16.03.2016. a, esitada apellatsioon-
                                 kaebuse vahetult Tallinna ringkonnakohtule (HKMS § 180
                                 lg 1, § 181 lg 1).
                                 Samaks kuupäevaks tuleb apellatsioonkaebus esitada ka
                                 juhul, kui selle koostamiseks vajatakse menetlusabi.
                                 Menetlusabi taotluse ja apellatsioonkaebuse võimalike
                                 puuduste kõrvaldamise lahendab ringkonnakohus (HKMS
                                 § 114, § 187 lg 4).
                                 Kui apellatsioonkaebuses ei taotleta asja lahendamist
                                 kohtuistungil, võidakse see lahendada kirjalikus
                                 menetluses (HKMS § 182 lg 1 p 9).



ASJAOLUD JA MENETLUSE KÄIK

                                          1
1.       23.07.2014 esitas Kohilas xxxxxx elav M. T. Kohila Vallavalitsusele kaebuse aadressil
xxxxxxxx elava loomaomaniku L.T.i suhtes. Kaebuse kohaselt L.T. peab oma korteris ja selle
õuealal kinnitamata andmetel 14 koera, lisaks kutsikad. Seejuures korterist ning hoovist leviv
fekaalide lõhn on väljakannatamatu ning koerte pidev haukumine rikub majaelanike öörahu.
Kirjeldatud probleemid kestavad juba aastaid, kuid midagi pole ette võetud /I kd, tl 122-123,
III kd, tl 69/.
2.     24.07.2014 edastas Kohila vallavanem esitatud avalduse lahendamiseks Veterinaar- ja
Toiduametile (edaspidi ka VTA). Samal päeval edastas VTA avalduse lahendamiseks Raplamaa
Veterinaarkeskuse (edaspidi RVK) juhataja asetäitja Monika Vaidlale /III kd, tl 70/.
3.     29.07.2014 teostasid RVK ametnikud M. Vaidla ja Eda Toomet, Kohila Vallavalitsuse
korrakaitsespetsialist Valeri Tõrik ja Kohila piirkonnavanem politseinik Aivar Vaas L.T.i
juures kontrolli ning avastasid mitmeid loomakaitseseadusega (edaspidi LoKS) vastuolus
olevaid rikkumisi, sh loomad on vaktsineerimata ning nende pidamistingimused on väga
ebahügieenilised. Kontrolli tulemusel koostati kontrollakt nr 10-28-14/016 (edaspidi ka
Kontrollakt), milles sisalduva ettekirjutuse (p 8) kohaselt pidi L.T. leidma koertele uue
loomapidamisnõuetele vastava elupaiga hiljemalt 10.08.2014. Kontrollakti p-s 9 sisalduva
hoiatuse kohaselt oli RVK-l õigus ettekirjutuse tähtaegselt täitmata jätmisel rakendada
sunnivahendit (sunniraha ja loomade sundvõõrandamine) /I kd, lk 125-128/.
4.      01.09.2014 edastas M. T. e-posti teel V. Tõrikule järelepärimise seoses L.T.ile
kuuluvate koertega, soovides informatsiooni selle kohta, miks viibib probleemi lahendamine,
sest olukord seoses koertega oli endine /III kd, tl 72/.
5.     L.T. ei täitnud tähtaegselt talle Kontrollaktis tehtud ettekirjutust, mistõttu RVK
peaspetsialist E. Toomet ja V. Tõrik leppisid kokku minna 09.09.2014 koos L.T.i elukohta
olukorda kontrollima ja vajadusel koeri ära võtma.
6.       09.09.2014 koostas RVK otsuse nr 6 (edaspidi Otsus nr 6), millega otsustati
loomaomanikult L.T.ilt LoKS § 64 lg 1 alusel koerad ära võtta, korraldada ära võetud koerte
võõrandamine vastavalt asendustäitmise ja sunniraha seaduses (edaspidi ATSS) sätestatud
korrale ning anti täitekorraldus asendustäitmise rakendamiseks. Asendustäitetoimingu sisuks
oli täita asendustäitetoimingu adressaadile (L.T.) suunatud ettekirjutus ning anda koerad üle
MTÜ-le Loomade Hoiupaik, aadressil Viljandi mnt 24 D, Harjumaa /I kd, tl 10-11/.
7.      Otsuses nr 6 sisaldus ilmselge eksitus, mille kohaselt oli otsuses märgitud
asendustäitmise toimingu läbiviijaks RVK, kuigi tegelikkuses anti koerad üle Kohila
Vallavalitsusele, kes asendustäitmise korras korraldas L.T.ilt RVK poolt äravõetud koerte
pidamise hoiupaigas. Seetõttu andis RVK 27.10.2014 välja otsuse nr 7 (edaspidi Otsus nr 7),
millega muudeti Otsust nr 6 ja täiendati vastavalt lausega: „Äravõetud koerad antakse üle
Kohila Vallavalitsusele, kes rakendab asendustäitmist, vastavalt asendustäitmise ja sunniraha
seaduses sätestatud korrale“ ning tunnistati kehtetuks otsuse sisaldunud täitekorraldus /I kd, tl
85-86/.
8.      09.09.2014 protokollis omanikult koerte ära võtmise toimingu RVK peaspetsialist E.
Toomet /III kd, tl 100-104/ ning RVK juhataja asetäitja M. Vaidla jäädvustas toimingu fotodel
/II kd, tl 187 -191/.
9.      10.09.2014 (kohtus registreeritud 18.09.2014) esitas L.T. (edaspidi ka kaebaja või
kaebuse esitaja) algselt koos M. R.ga halduskohtule kaebuse Otsuse nr 6 tühistamiseks /I kd, tl
1-8/. 07.10.2014 esitati täiendavalt nõuded mittevaralise kahju (5000 eurot) ja varalise kahju


                                               2
(7750 eurot) hüvitamiseks /I kd, tl 56-59/. 30.12.2014 sai kohus lisaks taotluse Otsuse nr 7
tühistamiseks /II kd, tl 8-9/.
10.     08.10.2014 sai VTA L.T.i kaebuse /I kd, tl 87/, mida VTA käsitles osaliselt Otsusele nr
6 esitatud vaidena. Et vaie oli puudustega, jäeti vaie 17.10.2014 vastusega nr 1.1-22/4882
käiguta /I kd, tl 120-121/.
11.    28.10.2014 (registreeritud 05.11.2104 nr 1.1-22/5375) esitas L.T. (koos M. R.) VTA-le
vaide-vastulause /I kd, tl 132-135/.
12.    12.11.2014 vaie tagastati L.T.ile, kuna halduskohtus on pooleli Otsuse nr 6
tühistamiseks esitatud kaebuse menetlus /I kd, tl 185-186/. 12.11.2014 VTA vastas vaie-
vastulausele /I kd, tl 187-189/.
13.      05.12.2014 käis MTÜ Loomade Hoiupaik juhataja Larissa Kozõreva VTA-s andmas
ütlusi hoiupaigas pidamisel olevate koerte võõrandatavuse osas. Menetlustoiming protokolliti
/II kd, tl 194-195/.
14.     09.12.2014 tegi RVK ettekirjutuse nr 15.2-1.10/1043, mille kohaselt tuginedes LoKS §
64 lg-le 3 kohustati L.T.i võõrandama tasuta või tasu eest loomade omanikult L.T.ilt ära võetud
kolm koera hiljemalt 31.12.2014. Sunnivahendi rakendamise hoiatus nägi ette, et kui loomad
ei ole võõrandatud hiljemalt 31.12.2014, korraldab loomade võõrandamise, tapmise või
hukkamise RVK, ATSS-is sätestatud korras (LoKS § 64 lg 4) /I kd, tl 192/.
15.     15.12.2014 tegi RVK uue otsustuse nr 15.2-1.10/1043-1 „Sunnivahendi rakendamise
hoiatuse kehtetuks tunnistamine ja uus hoiatus“, millega tunnistati kehtetuks 09.12.2014
„Ettekirjutuses nr 15.2-1.10/1043“ sisaldunud sunnivahendi rakendamise hoiatus (p 1) ning
tehti uus sunnivahendi rakendamise hoiatus järgneva sisuga: „Loomade võõrandamata jätmise
korral hiljemalt 31.12.2014 korraldab loomade võõrandamise Raplamaa Veterinaarkeskus,
asendustäitmise ja sunniraha seaduses sätestatud korras“ (p 2) /I kd, tl 193/.
16.    29.12.2014 pöördus L.T. VTA poole ettekirjutuse tähtaja pikendamiseks kuni
12.01.2015. 30.12.2014 VTA kinnitas telefoni teel L.T.ile koerte võõrandamiseks antud tähtaja
pikendamisest kuni 12.01.2015. 09.01.2015 teavitas L.T. VTA-d telefoni teel, et ta on leidnud
koertele kodud ja koertele minnakse hoiupaika järgi 10.01.2015. 12.01.2015 sai VTA MTÜ-
st Loomade Hoiupaik kinnituse, et koertel käidi järel, millega sai lugeda 09.12.2014 loomade
võõrandamiseks tehtud ettekirjutuse täidetuks /II kd, tl 178 pöördel/.
17.    28.04.2015 määrusega võttis kohus menetlusse L.T.i kaebuse VTA RVK 09.09.2014
otsuse nr 6 ja 27.10.2014 otsuse nr 7 tühistamiseks ja seonduvate toimingute õigusvastasuse
kindlakstegemiseks (p 1) ning tagastas kaebuse 7750 euro suuruse varalise ja 5000 euro suuruse
mittevaralise kahju nõude osas läbivaatamatult (p 2) /II kd, tl 107-109/.
18.    29.05.2015 esitas L.T. kaebuse täienduse /II kd, tl 128-137/.
19.    05.06.2015 esitas VTA seletuse kaebusele /II kd, tl 175-179/.
20.     06.11.2015 määrusega kohus jättis rahuldamata VTA taotlused vastustaja asendamiseks
ning kaebuse läbi vaatamata jätmiseks või kaebuse tagastamiseks (p 1). Kohus tagastas kaebuse
L.T.ile järgmiste kaebuse täienduses esitatud nõuete osas: 1) tagastada postuumselt 9 kutsikat;
2) võtta vastutusele 09.09.2014 piirdeaia mahalöömisega kaebaja eravaldusesse sissemurdjate
grupi liikmed ja karistada vastavalt KarS § 266 lg-le 3 ja KarS §-le 264 lemmikloomade julma
kohtlemise eest (silmusega püüdmine); 3) karistada RVK ametnikke M. Vaidlat, L. Toometit,
V. Tõrikut, Ain Metsluhti vastavalt seadusele; 4) tunnistada V. Tõriku toimingud väärtegudeks
(p 2). L.T.il tuli esitada kaebuse nõuetest lähtuv uus kaebuse terviktekst ning teatada, kas



                                              3
kaebaja soovib minna tühistamisnõuetelt üle tuvastamisnõudele,            ning täpsustada oma
põhjendatud huvi tuvastamisnõude suhtes (p 3) /II kd, tl 196-199/.
21.     08.12.2015 määrusega kohus määras lahendada kaebus kirjalikus menetluses /III kd, tl
20-21/.
22.   18.12.2015 esitas kaebaja muudetud kaebuse (tuvastamiskaebuse), paludes võtta
menetlusse varem esitatud pretensioonid RVK ja MTÜ Loomade Hoiupaik peale /III kd, tl 25-
29/.
23.    13.01.2016 määrusega kohus tagastas kaebuses ja selle täiendustes MTÜ Loomade
Hoiupaik (k.a hoiupaiga töötajate) peale esitatud nõuded (p 1) ning kaasas menetlusse
täiendava vastustajana Kohila valla (p 2) /III kd, tl 53-55/.
24.   14.01.2016 esitas Kohila vald seletuses kaebusele taotluse HKMS § 121 lg 2 p 1 alusel
menetluse täielikult või Kohila valla osas lõpetamiseks /III kd, tl 61/.

25.    14.01.2016 vastuses taotlusele asus kohus seisukohale, et taotlus on alusetu ning selgitas
valla kohustust vastata sisuliselt 13.01.2016 määruses esitatud kohtunõudele /III kd, tl 64/.
26.    19.01.2016 esitas Kohila vald seletuse kaebusele /III kd, tl 65-67/.
27.    01.02.2016 esitas VTA seletuse muudetud kaebusele /III kd, tl 80-82/.
28.      16.02.2016 kohtunõudega palus kohus Kohila vallal esitada täiendavad vastused
kohtunõudes ja 13.01.2016 määruse selgitava osa p-s 7 esitatud küsimustele ning juhtis
tähelepanu asjaolule, et vald ei ole tähtaegselt esitanud sisulist kirjalikku seletust kaebuse ja
selle täienduste kohta, milline kohustus tulenes samuti 13.01.2016 määrusest /III kd, tl 84-85/.
29.    17.02.2016 esitas Kohila vald vastuse 16.02.2016 kohtunõudele /III kd, tl 88-89/.

30.    25.02.2016 palus kohus kohtunõude korras VTA-l esitada 09.09.2014 asendustäitmise
toimingu protokollide terviktekstide originaalid /III kd, tl 91/.

31.    26.02.2016 esitas VTA täiendava seletuse muudetud kaebusele /III kd, tl 92-94/.

32.    26.02.2016 edastas RVK postiga 09.09.2014 asendustäitmise toimingu protokollide
originaalid /koopiad III kd, tl 100-104/.

33.    Kohus ei käsitle käesolevas kohtuotsuses poolte neid seisukohti, mis puudutavad
kaebajale tagastatud nõudeid, kaebaja isikut või taotlusi menetluse lõpetamiseks, kuna need
küsimused on lahendatud vastavate määrustega.

MENETLUSOSALISTE SEISUKOHAD

Kaebuse esitaja L.T. peab Otsust nr 6 ja selle andmisega seonduvaid toiminguid
seadusevastaseks järgmistel põhjustel: kaebajaid ei ole üle kuulatud ega kaebustega tutvustatud,
Otsuse on koostanud pädevust ületanud RVK, kaebajale ei ole kätte toimetatud mitte ühtegi
ettekirjutust koerte eluolu halbade tingimuste kohta, samuti ei ole antud tähtaega tingimuste
parandamiseks, koerad olid terved ja hästi söödetud, 7-le koerale oli elutingimusteks kasutada
136,2 m2 suurune pindala, neil oli soe öömaja ja nad said omavahel suhelda, mängida, joosta.
Kaebajale on tekitatud moraalset kahju, mille kohaseks hüvitiseks on 5000 eurot, šokiseisundi,
hingevalu tekitamise, privaatsuse eiramise, eravaldusesse omavoliliselt sisse murdmise,
kaebaja peale valetamisega jms. Samuti on tekitatud materiaalset kahju summas 7750 eurot
(koerte üles kasvatamine ja söötmine). Seega kokku on tekitatud kahju summas 12750 eurot.

                                               4
V. Tõriku seadusevastasteks toiminguteks, millega kaebajale on kahju tekitatud, on V. Tõriku
omavoli: kaebaja uste, akende, aedade lammutamisel; ta ei kontrolli isiklikult talle laekunud
kaebusi; lisaks kaebaja suhtes esitatud valekaebuste anonüümne menetlemine jms. Samuti on
RVK, ületades pädevust, teinud otsuse kaebajalt loomapidamisõiguste ära võtmise kohta.
Kaebaja leiab, et Otsus nr 6 tuli talle kätte anda tutvumiseks enne 09.09.2014. Kaebaja soovis
saada tema peale esitatud kaebusi, aga V. Tõrik ei teinud seda põhjusel, et L.T. ei ole Kohila
aadressil sissekirjutatud, samuti V. Tõrik ei kontrollinud esitatud kaebuste õigsust.

Vastustaja Veterinaar- ja Toiduamet on seletuses kaebusele /II kd, tl 176-179/ seisukohal,
et Otsused nr 6 ja nr 7 ning nendega seotud toimingud on õiguspärased ning kaebus tuleb jätta
rahuldamata. 17.01.2013 pöördus Kohila valla keskkonnanõunik RVK poole palvega teostada
kontrolli L.T.ile kuuluvate koerte heaolu osas. Keskkonnanõuniku sõnutsi on olnud pidevalt
probleeme tema loomapidamisega ka Kohila vallal. RVK poole pöördumise aluseks oli vallale
saadetud kaebus. 23.01.2013 teostas RVK juhataja asetäitja M. Vaidla kontrolli L.T.i elukohas
Kohilas xxxxxxxx. Kokkuleppel Kohila vallaga tuli kaasa olukorda kontrollima ka valla
korrakaitsespetsialist V. Tõrik. L.T. ei lubanud ametnikku ega korrakaitsespetsialisti oma
eluruumi ning seetõttu ei õnnestunud antud kontrolli käigus välja selgitada, kas loomade
pidamistingimused vastavad LoKS nõuetele. Kontrolli käigus tõi L.T. järelevalveametnikule
näha üheksast kutsikast ühe. Kutsikas oli umbes 1 kuu vanune, visuaalsel vaatlusel terve ja hästi
toidetud /II kd, tl 180-181/. Kuna koerte pidamistingimusi ei õnnestunud järelevalveametnikul
kontrollida, siis ei tehtud teostatud kontrolli käigus L.T.ile ettekirjutusi. L.T. lubas neile 9
kutsikale kiiresti uued kodud leida ning mõistis, et 9 kutsika ja 2 koera pidamine käivad talle
üle jõu. Teostatud kontrolli käigus koostati kontrollakt nr 10-00-13-003-LK /I kd, tl 129-131/,
mis anti L.T.ile kohapeal allkirja vastu kätte. 24.07.2014 edastas Kohila Vallavalitsus VTA-le
avalduse koos L.T.i peale esitatud kaebusega ning tegi ettepaneku L.T.i elukohas valitsevat
olukorda ja loomapidamisnõuetest kinnipidamist kontrollima minna 29.07.2014. Kohila
Vallavalitsusele kaebuse esitanud kodanik märkis muuhulgas oma kaebuses, et tema andmetel
on korteris ning õuealal 14 koera ja lisaks kutsikad, koerte pidamistingimused on
ebahügieenilised ning koerte väljaheidete lehk on väljakannatamatu ning palub vallalt abi
xxxxxxxx majaelanike nimel. VTA kinnitusel on neile Kohila Vallavalitsuse kaudu edastatud
kaks sama isiku poolt vallale esitatud kaebust. VTA-le olid selle isiku andmed teada, kuid nagu
VTA viitas oma vastuses L.T.i kaebusele 17.10.2014 ja 12.11.2014 vastuses vaidele-
vastulausele tuli kaebuse esitaja isikuandmed vastavalt isikuandmete kaitse seaduses (edaspidi
ka IKS) toodule varjata. Seega väited ananüümsete kaebuste menetlemisest, ei ole asjakohased.
VTA on edastanud kaebajale mõlemad kõnealused kaebused, varjates seal kaebaja
isikuandmed. 29.07.2014 teostas RVK juhataja asetäitja M. Vaidla kontrolli L.T.i elukohas
Kohilas, xxxxxxxx. Tuvastati alljärgnevad asjaolud: väikses kööktoas peetakse seitset koera,
õuealal on ketis üks koer. Koerad on vaktsineerimata ja neile pole manustatud antiseptikume.
Neid ei ole kunagi veterinaararst läbi vaadanud. L.T.i väide nagu ei kuuluks tema "toakoerad"
vaktsineerimisele, ei vasta tõele. Kõiki koeri ja kasse tuleb vastavalt loomatauditõrje seaduse §
43¹ lõikele 2 ennetavalt vaktsineerida marutaudi vastu. Koerte liikumisvõimalused on väga
piiratud - korter on väike, ca 32 m² suurune kööktuba ning õueala, kus koerad liiguvad, on
piiratud planguga ning seestpoolt täis kuhjatud kolaga, vaba käiguteed on ca 5 x 1 m. Õu on
kaetud plaatidega, kuhu koerad urineerivad, mistõttu väljaheidete lehk on väljakannatamatu,
eriti suvel palava ilmaga. Kontrolli käigus tegi RVK ametnik fotod. L.T.i sõnade kohaselt pidi
ta lähiajal kolima Valka elama ning viima oma koerad sealsesse hoiupaika ning nentis, et koerte
pidamine on raske ja kulukas. L.T. kinnitas ametnikule, et 12 päeva on piisav selleks, et koerad
hoiupaika toimetada. Samuti selgitati L.T.ile korduvalt, et kui ta ei leia ettekirjutuses märgitud
tähtajaks (s.o 10.08.2014) koertele loomapidamisnõuetele vastavat elupaika, võetakse koerad
temalt ära ning nende pidamise korraldab Kohila Vallavalitsus. Peale kontrolli teostamist ja

                                                5
ettekirjutuse sisu veelkordset selgitamist andis järelevalveametnik L.T.ile kontrollakti nr 10-28-
14/016 allkirja vastu kohapeal kätte. 07.08.2014 sai RVK L.T.i 01.08.2014 dateeringut kandva
avaldus-kaebuse /I kd, tl 169-173/, milles ta palus ettekirjutuse täitmise tähtaja pikendamist
kuni 25.08.2014. Nimetatud kaebuses heidetakse RVK järelevalveametnikule M. Vaidlale ette
asjaolu, et viimane on loomade pidamistingimusi jäädvustanud fotoaparaadiga. RVK
ametnikud teostasid kontrolli L.T.i juures arvestades sealjuures kõiki selleks sätestatud
nõudeid. Fotode tegemine on kontrollide teostamisel tavapärane toiming. VTA kinnitas oma
12.11.2014 vastuses L.T.i vaidele-vastulausele, et kontroll teostati ametniku poolt
nõuetekohaselt ning seetõttu ei olnud RVK juhatajal põhjust distsiplinaarmenetluse
algatamiseks. Muu hulgas kaebas L.T. nimetatud avaldus-kaebuses ka Kohila valla
korrakaitsespetsialisti tegevuse peale. Sama kaebuse oli L.T. esitanud ka Kohila
Vallavalitsusele. VTA möönab, et RVK-l tulnuks ettekirjutuse tähtaja pikendamine vormistada
ka kirjalikult, kuid seda ei tehtud. Järelkontrolli ettekirjutuse täitmise osas ei teostatud enne
25.08.2014. Esitatud avaldusest-kaebusest selgus, et L.T. ja M. R. olid mõlemad teadlikud, et
ettekirjutuse mittetäitmisel võetakse koerad ära. Ühtlasi kinnitas L.T. oma avaldus-kaebuses
kavatsust loomad Valga hoiupaika anda. Samas märkis M. R. oma kaebuses korduvalt, et L.T.
oli lubanud ära anda mõned koerad naabermajade elanikele ja naabrinaisele ning turul maha
müüa, aga millegipärast ei teinud ta seda ligi kuuajase tähtaja jooksul. 03.09.2014 juhtis Kohila
Vallavalitsus VTA tähelepanu sellele, et L.T. ei ole täitnud talle tehtud ettekirjutust koertele
uus loomapidamisnõuetele vastav elupaik leida. Sellest tulenevalt leppisid RVK peaspetsialist
E. Toomet ja Kohila Vallavalitsuse korrakaitsespetsialist V. Tõrik kokku, et 09.09.2014
minnakse koos L.T.i elukohta olukorda kontrollima ja vajadusel koeri ära võtma. Kohila vald
tagas selle, et L.T. oleks sel päeval kodus ja samuti leppis Kohila vald kokku MTÜ-ga Loomade
Hoiupaik koerapüüdjaga auto saatmises ja koerte pidamise hoiupaigas. 09.09.2014 koostas
RVK ametnik vaidlustatud Otsuse nr 6, mille kohaselt võetakse koerad omanikult ära ning
antakse pidamisele MTÜ-sse Loomade Hoiupaik. Siinkohal möönab VTA, et nimetatud otsuses
sisaldus ilmselge eksimus, millise kohaselt otsuses oli märgitud asendustäitmise toimingu
läbiviijaks RVK, kuigi tegelikkuses anti koerad üle Kohila Vallavalitsusele, kes
asendustäitmise korras korraldas L.T.ilt RVK poolt ära võetud koerte pidamise hoiupaigas.
L.T.i jaoks ei muutunud otsuse sõnastuses esinenud eksimuse tõttu menetlustoimingu sisu.
Selguse huvides andis RVK juhataja 27.10.2014 välja Otsuse nr 7, millega muudeti Otsust nr 6
ja täiendati seda vastavalt lausega : "Äravõetud koerad antakse üle Kohila Vallavalitsusele, kes
rakendab asendustäitmist, vastavalt asendustäitmise ja sunniraha seaduses sätestatud korrale"
ning tunnistati kehtetuks otsuses sisaldunud täitekorraldus. 09.09.2014 toimunud koerte
omanikult äravõtmise toimingu läbiviimist protokollis RVK peaspetsialist E. Toomet ning
RVK juhataja asetäitja M. Vaidla jäädvustas selle toimingu fotodel. L.T.i väited, nagu loomi
oleks sealjuures julmalt koheldud ja kaks koertest olla surma saanud, ei vasta tõele. Kõik 9
koera paigutati koerapüüdjate poolt sõidukisse, ühel koeral sai püüdmise käigus vigastada ige,
mis vähesel määral veritses. RVK ametnikud L.T.i eluruumi ei sisenenud, sinna sisenes vaid
koerapüüdja.
Otsuse nr 6 ja Otsuse nr 7 adressaadiks oli L.T. kui loomade omanik. VTA leiab, et antud juhul
on RVK poolt õigesti tuvastatud loomade omanik LoKS § 3 lg 1 tähenduses. RVK tegi
kontrollide käigus 23.01.2013 ja 29.07.2014 kindlaks asjaolu, et Kohilas xxxxxxxx korteris elab
alaliselt L.T. ja et tema toidab ja peab seal koeri. RVK teostatud kontrollide käigus ei maininud
L.T. kordagi asjaolu, et mõni neist koertest võiks kuuluda kellelegi teisele. Lisaks on Kohila
Vallavalitsus oma avaldustes viidanud L.T.ile kui xxxxxxxx peetavate koerte omanikule.
Samuti nähtub 01.08.2014 dateeringut kandvast ja RVK juhatajale L.T.i poolt esitatud avaldus-
kaebusest, et M. R. oli teadlik 29.07.2014 tehtud ettekirjutusest koertele uus loomapidamise
nõuetele vastav elupaik leida, mistõttu kui M. R. oli mõne koera omanik, siis alates ettekirjutuse
tegemise hetkest oli tal võimalus temale kuuluvale koerale uus elupaik leida, kuid seda ta ei

                                                6
teinud, mis andis RVK-le aluse eeldada, et kõik koerad kuuluvad L.T.ile. 09.09.2014 Otsusega
nr 6 ära võetud 9 koera viidi MTÜ-sse Loomade Hoiupaik. Selleks, et VTA saanuks teha
edasise ettekirjutuse L.T.ile LoKS § 64 lg 4 kohaselt, tuli oodata kuni MTÜ-s Loomade
Hoiupaik on koerte osas teostatud ravi ja vaktsineerimised. Koerte võõrandatavuse osas sai teha
otsuse siis, kui koerad on karantiinist väljas ja sotsialiseeritud. Oktoobris 2014 oli RVK
peaspetsialist E. Toomet telefonitsi korduvalt ühenduses hoiupaigaga. Järelevalveasutusele oli
teada asjaolu, et oktoobri alguseks tuli 9-st koerast eutaneerida neli, see asjaolu nähtub ka MTÜ
Loomade Hoiupaik poolt koostatud ja Kohila Vallavalitsusele edastatud veterinaarsete
protseduuride ja preparaatide aruandest (koerad numbritega 16642, 16638, 16641, 16634,
16635,16639, 16640, 16636, 16637) /II kd, tl 192-193/. Kuna hoiupaika saabudes saavad
koerad identifitseerimisnumbri, ei ole VTA-l võimalik tuvastada koeri nende omaniku poolt
neile omistatud nimede järgi. Kaks isast koera eutaneeriti 11.09.2014. Need koerad olid
agressiivsed, hammustasid, ründasid ning oli inimestele tõsiselt ohtlikud. Täpsemalt 11.09.2014
eutaneeritud koerte kohta on ütlusi andnud hoiupaiga juhataja, mis on VTA poolt protokollitud.
Kutsikad eutaneeriti 22.09.2014 epilepsia tõttu, mis omakorda oli tingitud koerte
suguluspaarituse (kutsikate ema ja isa olid omavahel õde ja vend) tagajärjel tekkinud
kaasasündinud defektist. Epilepsia põhjustas kutsikatele krambihoogusid ja agressiivseid
äkkrünnakuid. Kaks koera, kelle osas hoiupaiga töötajad lootsid, et neid õnnestub
sotsialiseerida ja terveks ravida, tehti poolteist kuud tööd, kuid tulutult: koerad käisid endiselt
mööda seina ääri, põdedes klaustrofoobiat ning neil oli suure tõenäosusega leptospiroos, mis
on äge bakteriaalne haigus ning mille teke võib olla põhjustatud ebahügieenilistest
pidamistingimustest. Need kaks koera eutaneeriti oktoobri keskel. VTA püüdis korduvalt MTÜ
Loomade Hoiupaik juhatajalt saada kirjalikku seisukohta veel seal pidamisel olevate koerte
võõrandatavuse osas ja saada teavet, milliseid veterinaarseid menetlusi on loomade osas
läbiviidud. Oma tiheda töögraafiku tõttu (osaliselt ka keelebarjääri tõttu) ei olnud võimalik
MTÜ Loomade Hoiupaik juhatajal pr Larissa Kozõreval oma kirjalikku seisukohta L.T.i koerte
osas esitada. Sellest tulenevalt kutsus VTA ta 01.12.2014 kutsega 05.12.2014 VTA-sse ütlusi
andma, mille osas on koostatud ka menetlustoimingu protokoll. Põhjus, miks L.T.il ei olnud
võimalik MTÜ-s Loomade Hoiupaik äravõetud koeri näha, seisnes selles, et esialgu, kui koerad
hoiupaika viiakse, vaadatakse nad veterinaararsti poolt läbi, vaktsineeritakse, tehakse
parasiiditõrje ja pannakse koerad karantiini. Karantiini näol on tegemist ruumiga, kus hoitakse
äsja hoiupaika toodud ja vaktsineeritud koerad, et välistada nende kokkupuude teiste hoiupaigas
viibivate ja juba ravitud, vaktsineeritud ja tervete koertega. Karantiini ruumi pääsevad vaid
hoiupaiga töötajad. Reeglina viibivad hoiupaika toodud koerad karantiinis kaks nädalat. Kui
koerad on karantiinist vabanenud hakatakse neid sotsialiseerima. Koerte puurid on piisavalt
suured, seal on kuut koos pehme asemega varjumiseks. Koeri söödetakse kaks korda päevas.
Hoiupaiga töötajad jälgivad pidevalt, et koerte jooginõud oleks täidetud veega. VTA-le
teadaolevalt ei hoita hoiupaigas koeri ainult puurides, vaid jalutatakse ja sotsialiseeritakse ning
õpetatakse neid 2 korda päevas selleks kohandatud jalutamise alal. Tuginedes MTÜ Loomade
Hoiupaik juhataja poolt 05.12.2014 antud ütlustele ja arvamusele kolme koera võõrandatavuse
kohta, tegi RVK L.T.ile 09.12.2014 ettekirjutuse loomade võõrandamiseks. Ettekirjutuse
täitmise tähtajaks oli 31.12.2014. Ettekirjutuses sisaldunud sunnivahendi rakendamise hoiatus
oli tehtud alternatiivselt, andes sunni rakendajale võimaluse valida sunnivahendit. Selline
sunnivahendi rakendamise hoiatus on vastuolus ATSS § 7 lg-s 4 sätestatuga. Seetõttu tegi RVK
uue sunnivahendi rakendamise hoiatuse 12.12.2014, mille kohaselt loomade tähtaegselt
võõrandamata jätmise korral L.T.i poolt, korraldab loomade võõrandamise RVK. 29.12.2014
pöördus L.T. VTA poole ning palus ettekirjutuse täitmise tähtaega pikendada kuni 12.01.2015,
ühtlasi teatades, et ta on leidnud potentsiaalse uue omaniku kahele koerale ning ühe koera võtab
tema tütar M. R. VTA andis informatsiooni edasi RVK juhatajale, kes nõustus koerte
võõrandamiseks tehtud ettekirjutuse täitmise tähtaega pikendama kuni 12.01.2015. Kuigi

                                                7
dokument          ettekirjutuse      tähtaja      pikendamise           kohta        kannab
dateeringut 05.01.2015, kinnitas VTA 30.12.2015 suuliselt telefoni teel L.
T.le, et RVK pikendab koerte võõrandamiseks antud tähtaega kuni 12.01.2015.
Samuti teavitas VTA ettekirjutuse täitmise tähtaja pikendamisest 30.12.2014 MTÜ
Loomade Hoiupaik juhatajat ja kohut. 09.01.2015 teavitas L.T. VTA-d telefoni teel, et ta on
leidnud koertele kodud ja hoiupaika minnakse koertele järgi järgmisel päeval s.o 10.01.2015.
12.01.2015 sai VTA ka MTÜ-st Loomade Hoiupaik kinnituse, et koertel käidi järel.
Sellest tulenevalt sai lugeda 09.12.2014 loomade võõrandamiseks tehtud ettekirjutuse
täidetuks.

L.T.i 18.12.2015 seisukohad muudetud kaebuses /III kd, tl 25-49/
M. T. ja V. Tõrik, esitades kontrollimata kaebused VTA-le, sooritasid kuriteo. RVK, Kohila
Vallavalitsuse ja VTA toimingud, kaasa arvatud sissemurdmised kaebaja korterisse ja
kinnistule olid õigustühised, kuna neil puudus õiguslik alus. Kutsikate piinamised, eutanaasia
ja kaebajale koerte mittenäitamine hoiupaigas olid ettekavandatud roimarlikud toimingud.
Hilisem LoKS (§ 64 lg 3) ei oma tagasiulatuvat jõudu antud juhtumi suhtes. Kaebaja on
seisukohal, et 09.09.2014 kaebaja elukohas läbiviidud toimingu ajal kehtis LoKS § 64
redaktsioon, millest kaebaja on kohtule väljavõtted esitanud. Samuti palub kaebaja mitte
arvestada hoiupaiga juhataja L. Kozõreva kui tunnistaja antud ütlustega VTA-le. Kaebaja väitel
on RVK koos Kohila vallaga 17.01.2013, 29.07.2014 ja 09.09.2014 tema kinnistule ja
korterisse ootamatute sissemurdmistega rikkunud kaebaja õigusi, eirates Eesti Vabariigi
Põhiseaduse (edaspidi PS) §-s 32, KarS § 266 lg-tes 1-3, LoKS §-s 64 sätestatut, et ärastada
kaebaja vara. Kaebaja märgib, et kui ta oleks eelnevalt teadnud kavandatavast koerte
äraviimisest kaebaja elukohas, siis oleks ta päev varem koerad majast teisele poole vabadesse
lautadesse, kuuridesse viinud. Kaebaja leiab, et järelevalveametnikud ei ole eluruumi ja õueala
suurust õigesti hinnanud ning tal on teabeõigus saada infot selle kohta, kes käib tema korteris
tema äraolekul ja palub kohustada RVK-d või VTA-d väljastama kaebuse, mis on esitatud tema
kutsikate peale, kui need olid 2-3 nädalased. Kaebaja palub anda talle tulevikus võimalus
moraalse ja materiaalse kahju hüvitamiseks kohtusse pöördumiseks.

Kohila valla 19.01.2016 seletus kaebusele (vastus 13.01.2016 määruse p 2 kohtunõudele)
/III kd, tl 65-74/.
Esimene avaldus laekus L.T.i koerte kohta 17.05.2014 (K. J. xxxxxxx, N. Z. xxxxxx ning M.
T. xxxxxxxxx, Kohila ühisavaldus). Teine avaldus laekus M. T. 23.07.2014, kolmas avaldus
saadeti M. T. poolt e-postiga (järelepärimine), neljas avaldus saadeti Eestimaa Loomakaitse
Liidu (edaspidi ELKL) poolt Kohila vallavanemale Heiki Hepnerile 02.09.2014 e-posti teel ning
mille lahendamine määrati Kohila Vallavalitsuse korrakaitsespetsialist V. Tõrikule. Vastavalt
LoKS-le kontrollib loomapidamistingimusi VTA, kellele saadeti kodanike kaebused ning
vastus ELKL-le korrakaitsespetsialist V. Tõriku poolt. Kaebuste kontrollimine toimus RVK
poolt. Kaebajat teavitati RVK töötajate poolt kontrollimise päeval s.o 29.07.2014 ning VTA
poolt oli kohal M. Vaidla, Kohila Vallavalitsuse korrakaitsespetsialist ning politsei poolt Aivar
Vaas Rapla maakonna, Kohila piirkonnavanem. L.T., kes ei ole kinnistu omanik, kuid kasutab
seda, oli isiklikult juures ning mingit sissetungimist ei olnud. Veterinaarameti töötaja tegi ka
fotod loomade hoidmiste kohta. Kontrollakt koostati täpselt samal päeval 29.07.2014, miks on
märgitud koostamise kuupäevaks 30.07.2014 ei oska kommenteerida. Mingit survet L.T.ile ei
avaldatud, vaid selgitati asjaolusid, mis olid Kontrollaktis kirjas. Kaebaja sai tutvuda kõikide
Kontrollakti lehtedega, mida kinnitavad ka tema lisatud omakäelised laused ja allkiri. M. T.
kirjast selgus, et koerad on alles ning nendega pole midagi ette võetud. Samas ka pöördumine
ELKL poolt, mille koopiad saadeti VTA-le. Kontrollaktis määratud kuupäevaks pidi
loomaomanik L.T. leidma oma koertele loomapidamisnõuetele vastava elupaiga hiljemalt

                                               8
10.08.2014. Kuna Kohila Vallavalitsuse korrakaitsespetsialist V. Tõrik viibis puhkusel kuni
01.09.2014 ei võetud midagi esialgu ette. 03.09.2014 (nr 15-1.1/1326) saadeti VTA-le kodaniku
avaldus teavitusega, et määratud tähtaeg on jäetud täitmata. Kohila valla korrakaitsespetsialisti
teavitas 09.09.2014 asendustäitmisest mobiiltelefoni teel RVK töötaja E. Toomet. Toimingud
viisid läbi veterinaartöötajad E. Toomet ja M. Vaidla. Valla kohustuseks oli tellida varjupaigast
sõiduk loomade äraviimiseks. Juures viibisid Kohila valla korrakaitsespetsialist V. Tõrik ning
politsei poolt Ain Metsluht. Protokollile on alla kirjutanud peale eespool loetletute ka L.T..
Selgituse on lisanud E. Toomet. Protokolli koopia edastati ka L.T.ile. Loomade äraviimise ja
autosse toimetas varjupaiga töötaja ainuisikuliselt. 24.07.2014 oli kontrollimas ka päästeamet,
kes pidi antud korteris kontrollima suitsuandurite olemasolu. Kuna L.T. ei lubanud oma korteris
suitsuandureid kontrollida ning kuna tegemist oli koertega, siis päästeamet lubas tagasi tulla,
kui loomad on ära viidud. Samal kuupäeval L.T. isiklikult lasi veterinaartöötaja kinnistule, kes
tegi olukorrast fotod ja vesteldi temaga antud teemal ning koostati ka Kontrollakt. Teine
sisenemine toimus 09.09.2014, kui toimus asendustäitmine. Kuna L.T. väravat ei avanud, siis
politseinik Ain Metsluht lükkas värava lahti, mispeale L.T. väljus korterist, sõimates kõiki
igasuguste sõnadega. Sisenemine toimus korrakaitseseaduse (edaspidi KorS) § 51 lg 1 p 3
alusel, mis annab õiguse siseneda korrakaitseorganil, kelle pädevuses see on (vastavalt LoKS-
le on õigus politseil ja veterinaartöötajatel). Kaebajale tutvustati ja selgitati, et kuna
Kontrollaktis määratud tähtaeg on möödas ning koerad on endiselt raskes olukorras, tuleb need
ära võtta ja anda üle loomade varjupaigale. Kohila valla esindaja korrakaitsespetsialist V. Tõrik
oli toimunu juures, kuid asjasse ei sekkunud.


VTA 01.02.2016 seisukohad seoses kaebuse muutmisega ning vastus 13.01.2016 määruse
p 2 kohtunõudele /III kd, tl 80-82/. VTA-le edastati Kohila Vallavalitsuse poolt 24.07.2014
avaldus, VTA dokumendihaldussüsteemis registreeritud nr 15.1-1/2297, millele oli lisatud ka
M. T. kaebus xxxxxxx, Kohila peetavate koerte kohta. Avalduses oli märgitud, et Kohila
Vallavalitsus koos politseiga lähevad 29.07.2014 xxxxxxx, Kohila, olukorda kontrollima ning
paluti VTA esindaja kohalolekut. VTA edastas kõnesoleva avalduse koos sellele lisatud
kaebusega RVK juhataja asetäitja M. Vaidlale menetlemiseks samal päeval s.o 24.07.2014.
RVK ametnikud ning Kohila valla korrakaitsespetsialist V. Tõrik leppisid kokku, et 29.07.2014
minnakse kaebaja elukohas loomade pidamistingimusi kontrollima. RVK ametnikud M. Vaidla
ja E. Toomet läksid xxxxxxxxx, Kohila, värava ette ning ootasid seal Kohila valla
korrakaitsespetsialisti ja politseiametniku saabumist. Koos siseneti kaebaja elukoha kinnistule.
Sissetungimist ei olnud ja kaebaja viibis kontrolli ajal isiklikult koha peal. Vastavalt LoKS-le
võib VTA, kui LoKS nõuete täitmise üle riiklikku järelevalvet teostav korrakaitseorgan
kohaldada, LoKS § 60¹ toodud riikliku järelevalve erimeetmeid. Vastavalt LoKS § 60¹ võib
VTA riikliku järelevalve teostamiseks kohaldada KorS § 50 sätestatud riikliku järelevalve
erimeedet ehk siseneda valdusesse. KorS § 50 lg 1 p 3 kohaselt võib korrakaitseorgan siseneda
valdaja nõusolekuta tema valduses olevale piiratud või tähistatud kinnisasjale, ehitisse, eluruumi
või ruumi, sealhulgas avada uksi, väravaid ja kõrvaldada muid takistusi, kui see on vajalik
seadusega või seaduse alusel kehtestatud nõuete täitmise tagamisel ohu ennetamiseks,
väljaselgitamiseks või tõrjumiseks või korrarikkumise kõrvaldamiseks, ning selliste nõuete
täitmise tagamine on valdusesse siseneva korrakaitseorgani pädevuses. Kõnesoleval juhul oli
valdusesse sisenemine põhjendatud, kuivõrd VTA-l oli alust arvata, et LoKS tulenevaid
loomapidamiseks kehtestatud nõudeid võidakse rikkuda (korduvad kaebused
loomapidamisnõuete rikkumise kohta ning informatsioon Kohila vallalt, et kaebajal on
varasemaltki rikkumisi seoses loomapidamisnõuete täitmisega). Kontrolli tulemusel koostas
RVK järelevalveametnik M. Vaidla 29.07.2014 kontrollakti nr 10-28-14/016. Kontrolli käigus
tuvastatut on VTA kohtule selgitanud oma seletuses kaebusele 05.06.2015 p-s 3.4. Kontrollakti

                                                9
esimesel lehel olevate kuupäevade erinevus on tõenäoliselt selle koostanud ametniku eksimus.
Asjaolu, et Kontrollakt anti tervikuna kaebajale kätte 29.07.2014, on RVK ametnikud M.
Vaidla ja E. Toomet korduvalt kinnitanud (sama kinnitab ka kohapeal viibinud Kohila valla
korrakaitsespetsialist V. Tõrik). Kontrollaktilt nähtub, et seda on täidetud sama pastapliiatsiga
ja omakäeliselt, mis tõendab, seda, et akt koostati tervikuna koha peal. Kaebajat ei sunnitud
aktile alla kirjutama. Peale kontrolli eesmärgi ja tehtud ettekirjutuse sisu selgitamist ning
vestlemist kaebajaga paluti tal viisakalt akt allkirjastada ning anti koopia aktist ka kaebajale
(kontrollakti blanketid on isekopeeruval paberil, millede esimesed originaallehed jäävad akti
koostanud ametniku kätte ning koopiad antakse kontrollitavale isikule). Kontrollakti osad 1-7
on menetlustoimingu protokolliks haldusmenetluse seaduse (edaspidi HMS) § 18 mõistes, kus
järelevalveametnik protokollib kontrolli käigus tuvastatud asjaolud. Kontrollaktist on võimalik
vaidlustada selles sisalduvat ettekirjutust, kui antud haldusakti. Menetlustoimingu protokolli ei
ole võimalik vaidlustada, kuivõrd sellesse märgib järelevalveametnik kontrolli käigus tuvastatu
ja tegemist on tema pädevusest lähtuva hinnanguga kontrollobjektil valitsevale olukorrale.
Seega siinkohal ei oma tähtust fakt, et kas menetlustoimingu protokoll kaebajale koha peal kätte
anti või mitte. Oluline on see, et kaebaja oli teadlik ettekirjutuse sisust ja täitmise tähtajast.
Ettekirjutusest kui ka sunnivahendi rakendamise hoiatusest oli kaebaja teadlik ning seda kinnitab
tema allkiri ettekirjutusel. Kontrollaktis sisalduvat ettekirjutust kaebaja tähtaegselt ei
vaidlustanud. Oma 01.08.2014 kaebuses RVK juhatajale hr Aavo Lumile (kohtule edastatud
kohtunõude vastusega 17.11.2014 lisa 2 algusega lk 12) märgib kaebaja: „… Teie spetsialist
kirjutas mingi protokolli plangule, milline oli varem valmis trükitud…“. Varem valmis trükitud
saab olla ainult kontrollakti esimene leht, kuna ülejäänud akti lehed on täitnud
järelevalveametnik omakäeliselt. Eelpool toodud lause on tõenduseks asjaolule, et Kontrollakt
tervikuna kaebajale kätte anti. Kõnealuse kontrolli käigus ei olnud kaebaja ametnikega valmis
koostööd tegema. Ta ei lubanud ametnikel eluruumidesse siseneda koerte pidamistingimuste
väljaselgitamiseks. VTA kinnitab siinkohal veelkord, et kaebaja eluruumidesse ei ole RVK
ametnikud sisse tunginud ega sisse murdnud. Otsuse nr 6 teatavakstegemine kaebajale leidis
aset 09.09.2014, mil see kaebajale RVK ametniku E. Toomet poolt kätte anti. Seda asjaolu
tõendab kaebaja ja M. R. poolt VTA-le 08.10.2014 esitatud kaebus /I kd, tl 87-93/, millega
kaebaja ja M. R. esitasid vaide Otsuse nr 6 tühistamiseks. Kaebusele on koos juurdekirjutustega
lisatud ka kõnealune Otsus nr 6 ning samuti on kaebaja ja M. R. oma kaebuses VTA-le
märkinud: “…siis alles andis Raplamaa vet. keskuse teenistuja Eda Toomet minu emale T. L.le
kätte käesolevalt lisatud kaebusele lisana nr. 1 OTSUSE...“. Seega selles osas, et Otsus nr 6
kaebajale 09.09.2014 kätte anti, vaidlus puudub. Otsuse nr 6 muutmise otsus nr 7 on antud RVK
juhataja poolt 27.10.2014 Otsuse nr 7 digitaalallkirjastatud versioon edastati ärakirjana Kohila
Vallavalitsusele ja juhataja poolt omakäeliselt allkirjastatuna edastati tähtkirjana kaebaja
aadressile xxxxxxxx, Kohila. Käesoleval hetkel ja ka toona toimus tähtkirjade saatmine
selliselt, et veterinaarkeskuse asjaajaja, kes tähtkirja välja saadab, märgistab ümbriku templiga
„tähitud“ ning Omniva kannab tähtkirja andmed oma elektroonilisse süsteemi. Järelpäringu
Omniva klienditeenindusse on teinud nii kaebaja kui ka RVK tuvastamaks millal kaebaja
nimetatud otsuse kätte on saanud, kuid kahjuks säilitatakse Omniva elektroonses süsteemis
andmeid 6 kuud peale nende sisestamist, seega käesoleval hetkel pole võimalik VTA-l otsuse
nr 7 kättetoimetamise aega kohtule kinnitada. RVK juhataja hr Aavo Lumi on kinnitanud, et
RVK on Otsuse nr 7 adressaadile edastatud. Kaebajale tehti sunnivahendi rakendamise hoiatus
29.07.2014, kontrollakti nr 10-28-14/016 p-s 9, mille kohaselt ettekirjutuse, loomadele uus
elupaik leida täitmata jätmise korral rakendatakse kooskõlas ATSS-ga loomade
sundvõõrandamist. VTA nõustub siinkohal, et hoiatuse sõnastus ei ole täpne, kuid
järelevalveametnik M. Vaidla selgitas 29.07.2014 kontrolli käigus kaebajale, et
sundvõõrandamine tähendab selles kontekstis loomade äravõtmist tema omanikult. Kaebajale
oli teada asjaolu, et kui ta tähtaegselt ettekirjutust ei täida, võetakse temalt loomad ära. Asjaolu,

                                                 10
et temale on selgitatud ettekirjutuse täitmata jätmise tagajärgi, on kaebaja ise kirjutanud RVK
juhatajale 01.08.2014 dateeringut kandvas avaldus-kaebuses. „…, et tema annab minule
tähtajaks kutsikad siit korterist 10.08.-ks vastasel korral pean maksma sunnirahasid
vallavalitsusele nende hukkamisele koerte varjupaika.“. Seega vastavalt ATSS § 7 kohane
hoiatus on kaebajale tehtud kontrollaktis nr 10-28-14/016. Vastavalt ATSS § 8 lõikele 1 on
sunnivahendit lubatud rakendada, kui adressaadile on tehtud teatavaks ettekirjutus, mis kehtib,
ning seda ei ole hoiatuses märgitud tähtaja jooksul täidetud. 09.09.2014 oli ettekirjutus kehtiv
ning seda ei olnud tähtaegselt täidetud. RVK võttis kaebajalt koerad ära ning andis üle Kohila
Vallavalitsusele, kes korraldas koerte pidamise MTÜ-s Loomade Hoiupaik. Koerte äravõtmise
juures viibisid kaebaja, RVK järelevalveametnikud E. Toomet ja M. Vaidla, Kohila valla
korrakaitsespetsialist V. Tõrik ja politseiametnik Ain Metsluht. Koerte püüdmisega ja
sõidukisse paigutamisega tegelesid MTÜ Loomade Hoiupaik koerapüüdjad, kes omasid antud
toimingu teostamiseks vajalikku varustust. Kuna kaebaja koputamise peale väravat ei avanud,
avas värava politseiametnik Ain Metsluht. Sissetungimist ei toimunud. VTA selgitab, et
asendustäitmise protokolli ja üleandmise-vastuvõtmise aktile on juurdekirjutuse teinud ja
allkirja andnud kaebaja. ATSS § 13 lg 1 kohaselt antakse asendustäitmise protokolli ärakiri
adressaadile vaid viimase nõudel. Ärakirja protokollist kaebaja kohapeal ei nõudnud, küll aga
edastati see kaebajale RVK poolt postiga mõned päevad hiljem ning kaebaja on selle kätte
saanud. Seda asjaolu tõendab fakt, et 28.10.2014 dateeringut kandvale vaidele VTA-le on
kaebaja kõnealuse asendustäitmise protokolli lisanud (edastatud ka kohtule 17.11.2014
kohtunõude vastuse lisa 1 lk 43). 29.07.2014 ei sisenenud kaebaja eluruumidesse RVK
ametnikud, Kohila valla korrakaitsespetsialist ega ka politseiametnikud, sest kaebaja seda ei
lubanud. 09.09.2014 sisenesid kaebaja juuresolekul tema eluruumi koerapüüdjad, koerte
püüdmiseks. VTA on seisukohal, et Otsus nr 6 ja nr 7 ning nendega seotud toimingud on
õiguspärased ja antud kehtiva õigusega kooskõlas ning kaebus tuleb jätta rahuldamata.


Kohila valla 17.02.2016 täiendavad seletused (vastus 16.02.2016 kohtunõudele) /III kd, tl
88-89/.
Vastus küsimusele nr 6 oli: 24.07.2014 oli kontrollimas ka päästeamet, kes pidi antud korteris
kontrollima suitsuandurite olemasolu. Kuna L.T. ei lubanud oma korteris suitsuandureid
kontrollida ning kuna tegemist oli koertega, siis päästeamet lubas tagasi tulla, kui loomad on
ära viidud. Samal kuupäeval L.T. isiklikult lasi veterinaartöötaja kinnistule , kes tegi olukorrast
fotod ning vesteldi temaga antud teemal ning koostati ka kontrollakt. Teine sisenemine toimus
09.09.2014, kui toimus asendustäitmine. Kuna L.T. väravat ei avanud, siis politseinik Ain
Metsluht lükkas värava lahti, mispeale L.T. väljus korterist, muidugi sõimates kõike igasuguste
sõnadega. Sisenemine toimus KorS § 51 lg 1 p 3 alusel, mis annab õiguse siseneda
korrakaitseorganil, kelle pädevuses see on ( vastavalt loomakaitseseadusele on õigus antud
politseile ja veterinaartöötajatele. Tuvastati ja kaebajale selgitati, et kuna kontrollaktis määratud
tähtaeg on möödas ning koerad endiselt raskes olukorras, tuleb need ära võtta ja anda üle
loomade varjupaigale: Kohila valla esindaja korrakaitsespetsialist V. Tõrik oli toimunu juures,
kuid asjasse ei sekkunud.
Vastuse selgitus: 24.07.2014 asemel peab olema 29.07.2014, mis on ka kontrollakti koostamise
kuupäev. VTA kontrollaktis nr 10-28-14/016 on kontrollobjekti hindamine toimunud
29.07.2014 ning koostamise kuupäevaks on märgitud 30.07.2014. Kontroll ja kontrollakti
koostamine toimus ühel ja samal päeval s.o 29.07.2014. Samal päeval teostati päästeameti
töötajate poolt xxxxxxxxxxx, Kohila alev teatud korterite suitsuandurite kontroll, see lihtsalt
oli kokkusattumus, kuid L.T. keeldus päästeametitöötajaid teostama kontrolli suitsuandurite
olemasolu kohta. Kaebaja teavitamine toimus kohapeal samal päeval. veterinaarameti töötaja
M. Vaidla poolt ning juures viibisid Kohila valla korrakaitsespetsialist ning politseitöötaja

                                                 11
Aivar Vaas. Mingit sissemurdmist ei toimunud, kuna L.T. ise lasi ainult veterinaartöötaja oma
kinnistule. Peale seda kui veterinaartöötaja oli oma kontrollreidi lõpetanud koostati kontrollakt
koos ettekirjutusega, milles määrati tähtaeg 10.08.2014. Meie juuresolekul selgitas
veterinaartöötaja kontrollakti sisu ja lasi tutvuda kontrollaktiga, kus on ka L.T. omakäeliselt
kirjutanud omapoolse seletuse ja kinnitanud allkirjaga. Kontrollaktile korrakaitsespetsialist ja
politseitöötaja alla ei kirjutanud ning millest üks eksemplar sai kaebaja L.T. isiklikult oma kätte.
Samas L.T. lubas ettekirjutuse täita ja koerad ära viia oma elukohta Valga linna.
09.09.2014 toimus asendustäitmine järgmiselt – kas L.T. oli veterinaarameti poolt teavitatud
või ei seda ei oska öelda, kuid samal päeval teavitati veterinaarameti töötajate poolt kontaktisik
V. Tõrikut ning paluti kutsuda ka loomade varjupaigast transport L.T.i koerte äraviimiseks
varjupaika. Vastus küsimusele, kas politsei on ka kutsutud, oli jaatav. 09.09.2014, kui olid kõik
koos ning saabus ka loomade varjupaiga transport, siis L.T. ei tulnud korterist välja, mistõttu
politseitöötaja Ain Metsluht lihtsal lükkas korteri ees oleva värava lahti. Peale suurt sõnasõda
politsei ja L.T.i vahel avati uks ning siis tutvustati kaebajale isiklikult Otsust nr 6 (loomade
äravõtmise otsus ja täitekorraldus asendustäitmise rakendamiseks), millest ärakiri anti ka
kaebajale. Mingit sissemurdmist ei toimunud ning koerad toodi üksaaval välja ja paigutati
varjupaiga autosse ning veterinaartöötaja fikseerisid iga koera, mis korterist välja toodi. L.T.
isiklikult käis koos varjupaiga töötajaga kaasas ning teisi kedagi korterisse ei lubatud. Samas
ega keegi ei tahtnudki sinna minna, sest fekaalide lõhn oli vänge ning kõikjal paistis mustus ja
korralagedus õue peal. Peale koerte äraviimist koostas veterinaarameti töötaja Eda Toomet
protokolli, millele kirjutasid alla politsei, korrakaitsespetsialist kaebaja L.T. ning
veterinaartöötaja Monika Vaidla.
Kontrollaktis nr 10-28-14/016 tehtud ettekirjutuse mittetäitmisest teavitas kaebaja naaber M. T.
29.07.2014 ja 09.09.2014 kontrollimistel kaebaja elukohas V. Tõrik viibis koha peal, kuid ei
sekkunud asjasse, sest teadis kaebajat isiklikult kui isikut, kes teeb valesid kaebekirju ja
mõnitab kodanikke.

VTA 26.02.2016 täiendav seletus muudetud kaebusele /III kd, tl 92-94/.
Kaebaja viidatud PS § 32 ei ole asjakohane. Kaebaja omandiõigust ei ole riivatud. Lisaks ei kuulu
kõnealune kinnisasi xxxxxxxx, Kohila kaebajale ja ta ei ole selle asja omanikuks. Kaebaja viide
KarS §-le 266 ei ole samuti asjakohane. Vastustaja ei ole ebaseaduslikult ja omavoliliselt kaebaja
valdusesse tunginud. Õiguslikud alused riikliku järelevalve teostamiseks LoKS-s sätestatud nõuete
täitmise kontrollimiseks annavad LoKS § 60¹ ja KorS § 50 lg 1 p 3. Eeltoodut on vastustaja
põhjendanud ka seletuses muudetud kaebusele (edastatud kohtule 01.02.2016 nr 1.1-22/2813-9).
Siinkohal tuleb silmas pidada, et antud juhul on tegemist halduskohtumenetlusega ja
karistusseadustiku sätted ei ole antud juhul asjakohased. Kaebaja poolt tuvastamiskaebuse
esimesel leheküljel kolmandas lõigus kirjeldatu ei ole käesoleval juhul asjakohane, kuivõrd
puudutab 23.01.2013 kaebaja elukohas teostatud kontrolli. HKMS § 46 lõike 5 kohaselt võib esitada
kaebuse haldusakti või toimingu õigusvastasuse kindlakstegemiseks kolme aasta jooksul haldusakti
andmisest või toimingu tegemisest arvates. Vastustaja ei ole ühegi kontrolli käigus tuvastanud 14
kutsika pidamist. Kaebaja selline väide on ilmselt tulnud              23.04.2014 Kohila valla
korrakaitsespetsialist V. Tõrikule esitatud kaebusest. Teave selle kohta, et 23.01.2013 kontrolli
ajal pidas kaebaja oma korteris üheksat kutsikat, põhineb kaebaja enda ütlustel ja on fikseeritud
kontrollaktis nr 10-00-13-003-LK. Kaebaja palub väljastada kaebus tema 2-3 nädalaste
kutsikate peale. 17.01.2013 RVK-le Kohila valla keskkonnanõuniku poolt edastatud
pöördumine on seletusele lisatud koos kontrollaktiga nr 10-00-13-003-LK /III kd, tl 95-96/.
Vastustaja kinnitab veelkord, et pole kordagi kaebaja valduses olevasse korterisse sisenenud.
Loomade pidamistingimuste kontrollimiseks on pädevus VTA järelevalveametnikel, vastavalt
LoKS § 60 lg-le 1. VTA-l puudub pädevus ja kohustus eraldi loomapidamistingimuste
vastavuse kontrollimiseks kontrollkomisjoni moodustamiseks. 29.07.2014 mindigi

                                                12
loomapidamistingimusi kaebaja elukohta kontrollima. Avastati mitmeid rikkumisi ning need
fikseeriti kontrollaktis, seega kaebaja väited nagu koerad võeti ära tuginedes vaid VTA-le
edastatud kaebustes toodule, ei vasta tõele, kuivõrd vastavat pädevust omavad RVK
järelevalveametnikud teostasid kohapealse kontrolli ning tuginesid ettekirjutuse tegemisel
kohapeal enda pädevusest lähtudes tuvastatud asjaoludele. Kaebused ja vihjed on
järelevalveametnikele aluseks järelevalvemenetluse algatamiseks ja järelevalve teostamiseks
koha peal. Kui kaebused ei osutu kohapealset kontrolli tehes põhjendatuks, siis ettekirjutusi ja
sunnivahendi rakendamise hoiatusi ei kaasne. VTA põhimääruse § 6 on loetletud ameti
ülesanded. VTA pädevusse ei kuulu õhusaaste kontrollimine. Antud juhul kontrollisid
järelevalveametnikud koerte pidamistingimuste vastavust LoKS-is sätestatule. Seega asjaolu,
et järelevalveametnikud ei kontrollinud haisutekitajate suhtes kõiki xxxxxxxx kortereid, ei saa
neile ette heita. Kaebaja väited nagu vastustaja oleks tema väite koerte turule viimise kohta
fabritseerinud, ei vasta tõele. Kaebaja ja tema tütar on erinevates kaebustes korduvalt
väljendanud soovi kutsikad turule viia, näiteks 10.09.2014 dateeringut kandvas kaebuses
halduskohtule „… olid suured külmad ja kutsikaid saime hakata turgudele viima vaid mai
kuus,…“ ja „Ema sõnas suusõnaliselt, et tema teeb siin korteris parajasti remonti ja sõidab siit
minema Valka koos oma kasvatatud kutsikatega, kui lõpeb remont ja kus müüb need kutsikad
ära turgudel…“. Samuti on käesoleva täiendava selgituse aluseks olevas tuvastamiskaebuses
kaebaja märkinud: „…ülejäänuid ei lubanud minul õuestki välja turule viia…“ ja „ …minu
korteris elavaid tõuloomade kutsikaid, keda tema ise ei lasknud viia turgu…“.
Kinnistusraamatust nähtub, et M. R.le kuuluva korteri suuruseks on 36,2 m². 29.07.2014
kontrollakti on märgitud: „1. Korteris (elaniku sõnul kööktuba ca 32 m²)…“. Kontrolli käigus
ei ole järelevalveametnikel võimalusi kinnistusraamatust eluruumi täpset suurust kindlaks teha.
Lisaks ei olnud seda antud juhul võimalik kindlaks teha ka visuaalsel vaatlusel, kuna kaebaja
järelevalveametnikke oma eluruumidesse ei lubanud. Seega tugineti eluruumi suuruse
kindlakstegemisel kaebaja ütlustele, mistõttu kaebaja etteheited osas, mis puudutavad seda, et
järelevalveametnikud ei ole ruumi suurust õigesti hinnanud, ei ole asjakohased. Lisaks on
kaebaja väited õueala suuruse kohta vastuolulised ja on ilmselgelt liialdatud (01.08.2014
dateeringut kandvas avaldus-kaebuses RVK juhatajale – 7 x 8 m=56 m² (parandatud 10 x 10
m=100), 29.09.2014 dateeringut kandvas kaebuses vastustajale ja 10.09.2014 kaebuses kohtule
– 50 m², 03.10.2014 kaebuses kohtule – 10 x 10 m, 15.12.2015 tuvastamiskaebusele lisatud
fotol - 8,5 x 2 m). Järelevalveametnikud tuvastasid, et vaba käigutee hoovis on 5 x 1 meetrit
(asjaolud, et loomadel praktiliselt liikumisvõimalused puudusid, on tuvastatavad ka fotodelt).
Nagu kinnitab ka Kohila valla korrakaitsespetsialisti seletus kohtule, ei ole M. T. ainuke
kaebuste esitaja antud asjas. Kohila valla korrakaitsespetsialisti seletuse lisa 1 kohaselt on
kaebuse esitanud ühiselt kolm xxxxxx tn elanikku. Vastustaja on kohtule edastanud värvifotod.
Vastustaja selgitab, et kohtule edastatud väljavõtte LoKS § 60-66 näol on tegemist
redaktsiooniga, mis ei ole enam kehtiv. LoKS kõnealused sätted on sellisel kujul kehtivad alates
01.12.2005. 23.01.2013 koostatud kontrollakti teise ja kolmanda lehe on kaebaja omakäeliselt
allkirjastatud ja talle on akti koopia kätte antud, mistõttu puudub siinkohal vaidlus kontrollakti
kättetoimetamise osas. Ka 29.07.2014 koostaud kontrollakt anti kaebajale koha peal kätte. Kuna
kaebuses kohtule on muuhulgas märgitud: „…hakkasid kaduma korteris kõik minu ja minu ema
dokumendid…“, siis peab vastustaja siinkohal võimalikuks, et ka kontrollakti nr 10-28-14/016
osad lehed võisid kaotsi minna. Kaebajale anti Otsus nr 6 kätte koha peal ja selles osas samuti
kaebajal vastuväiteid pole. Kuivõrd Otsuse nr 6 kätteandmist on ta ise korduvalt kinnitanud,
siis posti teel kättetoimetamist iseenesest mõistetavalt enam ei toimunud. Olenemata asjaolust,
et läbi Omniva elektroonilise süsteemi ei olnud võimalik enam kindlaks teha, millal kaebaja
Otsuse nr 7 kätte sai, tõendab otsuse kättesaamist kaebaja poolt kohtule 18.11.2014 edastatud
ja 13.11.2014 dateeringut kandev lisa kaebusele, mille esimeses lõigus märgib kaebaja:
„11.11.14.a.-l saime Rapla Vet. Keskusest uue OTSUSE nr. 7, mis oli postitatud ümbriku

                                               13
templiga 10.11.14.a.-l …“. Tuvastamiskaebusele lisatud kaebaja omakäelised juurdekirjutused
on raskesti loetavad, mistõttu on vastustajal raske juurdekirjutuste osas omapoolseid selgitusi
esitada. Ei tulene nõuet, et kõik äravõetud loomad tuleb üles pildistada, seega kaebaja etteheiteid,
et kõiki koeri ei pildistatud ei ole asjakohased. Asjaolu, et hoiupaika jõudsid kõik 9 koera
elusatena, nähtub MTÜ Loomade Hoiupaik veterinaarsete protseduuride ja preparaatide
aruandest (perioodi 01.09-30.09.2014 kohta), mis lisatud vastustaja 05.06.2015 seletusele.
Vastavalt 25.02.2016 kohtu kirjale ja telefoni vestlusele edastab RVK asendustäitmise
protokolli originaali kohtule esimesel võimalusel. Käesolevale täiendavale selgitusele on
lisatud kõnealusest asendustäitmise protokollist skanneeritud versioon /III kd, tl 97-99/.
Asendustäitmise protokolle on kaks seetõttu, et järelevalveametnik soovis koha peal ühe
protokolli kaebajale anda ja teine tuli tal RVK tarbeks vormistada. Asjaolu, et kontrollakti
blanketil olev asendustäitmise protokoll ka kaebajale kätte anti, on leidnud kinnitust, kuivõrd
kaebaja on seda asendustäitmise protokolli korduvalt oma kaebustele lisanud. Teist, valgele
paberile vormistatud asendustäitmise protokolli hakkas järelevalveametnik esmalt vormistama
ja siis mõistis, et tal tuleb ka üks protokoll kaebajale anda ja seetõttu vormistas ta ka protokolli
kontrollakti isekopeeruval blanketil. Valgele lehele vormistatud protokoll jäi RVK kätte ja
edastati hiljem koopiana nii kaebajale kui ka Kohila valla korrakaitsespetsialistile. Vastustaja
märgib, et sisu on mõlemal asendustäitmise protokollil sama. Kuna üks aktidest pidi jääma ka
RVK-le, siis ilmselgelt ei saanud kõiki protokolle koha peal kaebaja kätte jätta. Vastustaja on
seisukohal, Otsus nr 6 ja Otsus nr 7 ning nendega seotud toimingud on õiguspärased ja antud
kehtiva õigusega kooskõlas ning kaebus tuleb jätta rahuldamata. Vastustaja taotleb kõigi
menetluskulude jätmist kaebaja kanda.

KOHTU PÕHJENDUSED

1.     Asja materjalidest nähtuvalt L.T. on vaidlustanud halduskohtus Otsuse nr 6 ja Otsuse nr
7 ning nendega seonduvad toimingud eelkõige järgmistel põhjustel: vaidlustatud otsuste sisus
toodud andmeid ei ole kontrollitud (koerte arv on vale, ei ole käidud kohapeal olukorda
kontrollimas, ei ole välja selgitatud, kas korteriomanikud on palunud end M. T. esindada),
kaebajat ei ole üle kuulatud ega tutvustatud tema peale esitatud kaebustega, Otsuse nr 6
(väidetavalt kaebajalt loomapidamisõiguste ära võtmise kohta) on koostanud pädevust ületanud
RVK, kaebajale ei ole kätte toimetatud mitte ühtegi ettekirjutust koerte eluolu halbade
tingimuste kohta, samuti ei ole antud tähtaega tingimuste parandamiseks. Vaidlustatud
seadusevastasteks toiminguteks peab kaebaja kokkuvõtvalt Valeri Tõriku omavoli, mis seisnes
kaebaja uste, akende, aedade lammutamisel, lisaks ta ei kontrollinud laekunud kaebusi ning
edastas VTA-le alusetud kaebused, kaebaja suhtes toimus esitatud valekaebuste anonüümne
menetlemine. Kaebaja leiab, et VTA, RVK ja Kohila Vallavalitsuse toimingud, sh
sissemurdmised kaebaja korterisse, olid PS vastased ja õigustühised, kuna neil puudus õiguslik
alus. Kohus käsitab kaebaja soovi anda talle tulevikus võimalus pöörduda moraalse ja
materiaalse kahju tekitamise nõudega kohtusse kui tema põhjendatud huvi tuvastamiskaebuse
esitamiseks.

2.    Vastustajate VTA ja Kohila valla poolt kaebuse kohta antud vastustest nähtuvalt
vastustajad ei nõustu kaebaja etteheidetega vaidlustatud otsuste ja seonduvate toimingute osas,
olles kokkuvõtlikult seisukohal, et kaebaja väited on põhjendamatud. VTA on seisukohal, et
Otsused nr 6 ja nr 7 ei ole seadusevastased ja on antud vastavalt pädevusele, kooskõlas kehtiva
õigusega. Samuti on vastustajate hinnangul VTA, RVK ja Kohila valla ametnike toimingud
kaebaja elukoha kinnistul, seoses loomapidamistingimuste kontrollimise ja sellele järgneva
asendustäitmise korraldamisega, läbi viidud õiguspäraselt, vastavalt LoKS-st, KorS-st ja
ASTT-st tulenevale pädevusele ja kehivale õiguslikule regulatsioonile.

                                                14
3.      Kohus, analüüsinud asjassepuutuvaid õigusnorme, vaidlustatud Otsuseid nr 6 ja nr 7
ning seonduvaid toiminguid, hinnanud menetlusosaliste kirjalikke seisukohti ja kogutud
tõendeid nende kogumis ning kõike seda vastastikuses seoses ja koosmõjus, ei ole tuvastanud
kaebaja suhtes läbi viidud menetlustes niisuguseid menetlusnormide rikkumisi, mis oleksid
võinud viia vastustajad valedele järeldustele. Kohus on kokkuvõtlikult seisukohal, et Otsused
nr 6 ja nr 7 on nii formaalselt kui ka materiaalselt õiguspärased haldusaktid, mis ei saa rikkuda
kaebaja õigusi. Samuti on seonduvad toimingud läbi viidud vastavalt kehtivale õiguslikule
regulatsioonile ja pädevusele ning tuvastatud menetluslikud rikkumised ei ole saanud mõjutada
asja otsustamist, mistõttu ei ole alust lugeda neid õigusvastaseks ning L.T.i tuvastamiskaebus
ei ole põhjendatud. Sealjuures kohus nõustub põhimõtteliselt VTA põhjendustega vaidlustatud
otsustes ning VTA ja Kohila valla selgituste ja põhjendustega kohtumenetluses vaidlustatud
seonduvate toimingute läbiviimisel. Seetõttu kohus ei pea vajalikuks kõike üle korrata, vaid
rõhutab eelkõige järgmist.

4. Kohus peab vajalikuks teha kõigepealt alljärgnevad täpsustused.
Asja menetluses on kohus 06.11.2015 (selgitava osa p 5.1) ja 08.12.2015 (selgitava osa p 7)
määrustes selgitanud, et käesolevaks ajaks muutunud asjaoludest tulenevalt kaebuses
vaidlustatud Otsuste nr 6 ja nr 7 (algselt) tühistamise taotlemine antud hetkel ei aitaks kaebajal
saavutada oma eesmärki, so kaebajale koerte tagastamist, seejuures seda eesmärki ei saavutaks
kaebaja ka vaidlustatud otsuste andmisega seonduvate toimingute õigusvastasuse tuvastamise
taotlemisega. Samas kohus möönis, et kaebajal võib olla põhjendatud huvi vaidlustatud otsuste
õigusvastasuse tuvastamiseks, kuna ta soovib edaspidi esitada kahjunõude vastustaja(te) vastu,
mistõttu kohus tegi ettepaneku muuta kaebust. 18.12.2015 kaebaja esitas muudetud kaebuse, so
tuvastamiskaebuse VTA, RVK ja Kohila valla toimingute peale, seoses kaebaja peale esitatud
kaebuste ja kaebajale kuuluvate koerte ära viimisega kaebaja elukohast xxxxxxx, Kohilas. Kuna
kaebaja ei loobunud Otsuste nr 6 ja nr 7 vaidlustamisest, siis kohus 13.01.2016 määruses,
mööndes kaebaja põhjendatud huvi tuvastamiskaebuse esitamiseks Otsuste nr 6 ja nr 7 ning
seonduvate toimingute vaidlustamisel, tõlgendas, et kaebaja on väljendanud oma soovi minna
üle tühistamisnõudelt tuvastamisnõudele. Samuti täpsustas kohus 13.01.2016 määruses
(selgitava osa p 6) toiminguid, mis kuuluvad kaebuse raames sisuliselt kontrollimisele ning
tagastas pädevuse puudumise tõttu nõuded, mis olid esitatud MTÜ Loomade Hoiupaik ja selle
töötajate toimingute peale seonduvalt asendustäitmise läbiviimisega (resolutsiooni p 1). Kohus
täpsustas, et antud kaebuse raames kuuluvad sisuliselt kontrollimisele järgmised toimingud: 1)
mis eelnesid vaidlustatud haldusaktide andmisele, so toimingud alates 23.07.2014, so Kohila
Vallavalitsusele kaebaja suhtes esitatud kaebuse(te) esitamisest ja 24.07.2014 VTA-le
edastamisest koos avaldusega, milles vald tegi ettepaneku L.T.i elukohas valitsevat olukorda
ja loomapidamisnõuetest kinnipidamist 29.07.2014 kontrollima minna; 2) 29.07.2014
toimingud seoses L.T.i juures läbiviidud kontrollreidiga ja selle kohta kontrollakti nr 10-28-
14/016 koostamisega ning kaebajale teatavaks tegemisega; 3) Otsuste nr 6 ja nr 7 andmisega
seonduvad toimingud, sh otsuste kaebajale teatavakstegemisega seonduvad toimingud; 4)
Kohila Vallavalitsuse ja VTA toimingud Otsuste nr 6 ja nr 7 täitmisel, so 09.09.2014 toimingud
kaebaja elukohas aadressil xxxxxxxx, Kohilas alates ettevalmistavatest toimingutest Otsuse nr
6 alusel koerte ära võtmiseks, sh kaebaja teavitamine kavandatavast. Seega kohus ei käsitle
käesolevas kohtuotsuses aadressil xxxxxxxx, Kohilas koerte pidamise kohta enne 23.07.2014
esitatud kaebuseid, samuti ei anna sisulist hinnangut seonduvatele koerte pidamise
kontrollimiseks läbi viidud toimingute ning koostatud dokumentide õiguspärasusele. Ka ei
kontrolli kohus pärast kaebajalt loomade äravõtmist antud haldusaktide (RVK 09.12.2014
ettekirjutus nr 15.2-1.10/1043 ja RVK 15.12.2014 otsus nr 15.2-1.10/1043-1) ning seonduvate


                                               15
VTA, RVK, Kohila valla ega MTÜ Loomade Hoiupaik toimingute ja õiguspärasust, kuna see
ei ole kaebuse esemeks.

5.       Vaidlust ei ole selles, et kaebuses vaidlustatud Otsuste nr 6 ja nr 7 adressaat on olnud
L.T. kui loomaomanik LoKS § 3 lg 1 tähenduses, mis sätestab, et loomapidaja on isik, kellele
loom kuulub (loomaomanik) või kes tegeleb looma pidamisega rendi- või muu selletaolise suhte
alusel loomaomanikuga. Asjast nähtuvalt on RVK läbi viidud kontrollide käigus juba
23.01.2013 ja edaspidi 29.07.2014 kindlaks teinud, et Kohilas aadressil xxxxxxxx elab L.T. ja
et tema toidab ja peab seal koeri. Lisaks on Kohila Vallavalitsus oma avaldustes VTA-le
viidanud L.T.ile kui xxxxxxx, Kohilas peetavate koerte omanikule. Kuna samal aadressil elav
M. R. ei ole vastupidist väitnud ega tõendanud, siis kohus käsitlebki Otsuste nr 6 ja nr 7
adressaati L.T.i kaebajana nimetatud otsuste ja seonduvate toimingute kohtus vaidlustamisel.
Eeltoodust tulenevalt jätab kohus tähelepanuta ja ei analüüsi kaebuse raames M. R. esitatud
avaldusi seonduvalt aadressil xxxxxxxx, Kohilas peetud koerte suhtes tehtud Otsustega nr 6 ja
nr 7 ja seonduvate toimingutega.

6.      Esiteks kohus käsitleb VTA, RVK ja Kohila valla toiminguid, mis eelnesid vaidlustatud
haldusaktide andmisele: toimingud alates 23.07.2014, so Kohila Vallavalitsusele kaebaja
suhtes esitatud kaebuste esitamisest ja 24.07.2014 VTA-le edastamisest koos avaldusega, milles
vald tegi ettepaneku L.T.i elukohas valitsevat olukorda ja loomapidamisnõuetest kinnipidamist
29.07.2014 kontrollima minna.

7.      Poolte vahel ei ole vaidlust selles, et L.T. pidas Kohilas aadressil xxxxxxxx koeri.
Seejuures kaebaja enda kinnitusel oli koerte pidamine raske ja kulukas. Samas on vaidlus selle
üle, kas L.T.i loomapidamise peale Kohila vallale esitatud kaebustes esitatud informatsiooni
vald kontrollis, kas tegemist oli anonüümsete kaebustega ja kas kaebuste edastamine VTA-le
oli õiguspärane.
Kohtu hinnangul on nimetatud toimingute õiguspärasuse kontrollil siiski asjakohane viidata
varem toimunule. Kohtule vastustajate poolt esitatud andmetest tulenevalt on juba 17.01.2013
Kohila valla keskkonnanõunik pöördunud RVK poole palvega teostada kontrolli L.T.ile
kuuluvate koerte heaolu osas. 23.01.2013 teostasid RVK juhataja asetäitja M. Vaidla koos
Kohila valla korrakaitsespetsialist V. Tõrikuga kontrolli L.T.i elukohas Kohilas xxxxxxx,
seonduvalt seal peetavate koertega, mille kohta koostati kontrollakt nr 10-00-13-003-LK. Et
koerte pidamistingimusi ei õnnestunud kontrollida, siis ei tehtud L.T.ile tookord ettekirjutust.
Kohila valla esitatud tõenditest nähtub, et 17.05.2014 laekus vallale L.T.i koerte kohta
naabruses elavate K. J., N. Z. ja M. T. ühisavaldus, teine avaldus laekus M. T. 23.07.2014,
kolmanda avalduse saatis M. T. e-postiga 01.09.2014 (järelepärimine). Lisaks saatis neljanda
avalduse ELKL Kohila vallavanem Heiki Hepnerile 02.09.2014 e-posti teel ning selle
lahendamine määrati Kohila Vallavalitsuse korrakaitsespetsialist V. Tõrikule. 24.07.2014
edastas Kohila Vallavalitsus VTA-le avalduse koos L.T.i suhtes 23.07.2014 esitatud kaebusega.
Vald tegi ettepaneku minna loomapidamisnõuetest kinnipidamist kontrollima 29.07.2014.

8.     LoKS § 60 lg 1 kohaselt riiklikku ja haldusjärelevalvet käesoleva seaduse ja selle alusel
kehtestatud õigusaktide nõuete täitmise üle teostavad Veterinaar- ja Toiduamet ning
Keskkonnainspektsioon.

KOKS § 531 lg 1 kohaselt kohalik omavalitsus võib moodustada valla- või linnavalitsuse
korrakaitseüksuse (edaspidi korrakaitseüksus) või nimetada ametisse korrakaitsega tegeleva
ametniku (edaspidi korrakaitseametnik), kelle põhiülesanne on osaleda avaliku korra tagamisel


                                               16
ja teostada valla- või linnavolikogu poolt vastuvõetud eeskirjade täitmise üle järelevalvet
kohaliku omavalitsuse määratud tööpiirkonnas.
KOKS § 533 lg 1 järgi korrakaitseüksus ja korrakaitseametnik teevad oma ülesannete täitmisel
koostööd teiste kohalike omavalitsuste asutuste, riigiorganite, Politsei- ja Piirivalveameti,
eraõiguslike juriidiliste isikute ja kodanikega ning nende ühendustega.
HMS § 107 lg 1 näeb ette, et toiming peab olema kooskõlas õigusaktidega. Toiming võib piirata
õigusi või vabadusi ainult siis, kui selleks on seaduslik alus.
HMS § 107 lg 2 sätestab, et toimingu sooritamise viisi, ulatuse ja aja ning menetlemise korra
määrab haldusorgan oma äranägemisel, järgides kaalutlusõiguse piire ja võrdse kohtlemise ning
proportsionaalsuse põhimõtteid.
RVK põhimääruse § 1 lg 1 sätestab, et RVK on Rapla maakonna territooriumil tegutsev
Maaeluministeeriumi valitsemisalas olev VTA kohalik täidesaatva riigivõimu volitusi omav
asutus, kes teostab riiklikku järelevalvet ning kohaldab riiklikku sundi veterinaartegevuse,
söödahügieeni, toiduohutuse, põllumajandusloomade aretuse, turukorralduse ja
mahepõllumajanduse valdkonnas seaduses ettenähtud alustel ja ulatuses.
RVK põhimääruse § 5 kohaselt RVK tegevusvaldkond on veterinaartegevust, söödahügieeni,
toiduohutust, põllumajandusloomade aretust, turukorraldust ja mahepõllumajandust
reguleerivate õigusaktide täitmise korraldamine ning riikliku järelevalve teostamine ja riikliku
sunni kohaldamine oma pädevuse piires seaduses ettenähtud alustel ja ulatuses.
RVK põhimääruse § 6 sätestab RVK ülesanded, millest tulenevalt veterinaarkeskus: teostab
loomataudi ning inimestele ja loomadele ühise haiguse tõrjet, teostab järelevalvet loomade,
nende tervise ja heaolu ning loomsete saaduste üle, täidab riiklikku loomatauditõrje programmi
(p 1).
Kohila Vallavolikogu 30.11.2015 vastu võetud määruse nr 18 „Koerte ja kasside pidamise
eeskiri“ § 1 sätestab koerte ja kasside (edaspidi loomad) pidamise nõuded Kohila valla
haldusterritooriumil (lg 1); eeskiri on täitmiseks kohustuslik kõigile isikutele, kelle omandis
või valduses (edaspidi loomapidaja) on loom (lg 2); käesoleva eeskirja rikkuja kannab vastutust
seaduses ettenähtud korras ning selle täitmist kontrollivad Kohila Vallavalitsuse nimel
väärtegusid menetlema volitatud ametnikud (lg 3); loomade pidamisel tuleb lähtuda
loomakaitseseadusest, veterinaarkorralduse seadusest, loomatauditõrje seadusest, jahiseaduses,
korrakaitseseaduse, hulkuvate loomade püüdmise, pidamise ja nende omaniku
kindlakstegemise ning teistest õigusaktidest ja käesolevast eeskirjast (lg 4).
Kohila valla põhimääruse § 37 lg 2 kohaselt vallavanem juhib ja korraldab vallavalitsuse
tegevust (p 1); esindab valda ja vallavalitsust seaduse ja käesoleva põhimäärusega sätestatud
korras. Seadustes ja teistes õigusaktides ettenähtud juhtudel võib vallavanem volitada teisi
isikuid esindama valda või vallavalitsust temale antud pädevuse piires (p 2).
Kohila Vallavalitsuse korrakaitse spetsialisti ametijuhendi kohaselt korrakaitseametniku
põhiülesannete hulka kuulub muu hulgas: õigusaktide nõuetest kinnipidamise kontrollimine,
mille järelevalve teostamine on pandud kohalikule omavalitsusele (p 2.1.1); info vastuvõtmine
väärtegude toimepanemisest Kohila valla haldusterritooriumil (p 2.1.2); menetlustoimingute
tegemine (tõendite kogumine, menetlusaluse isiku väljaselgitamine ja väljakutsumine,
menetlustoimingute protokolli koostamine, väärteoprotokolli koostamine ja menetlusosalistele
teatavaks tegemine) (p 2.1.3); kui avastatud õigusrikkumise menetlemine ei ole kohaliku
omavalitsuse pädevuses, siis edastab korrakaitseametnik teabe ja materjalid menetlemise
pädevust omavale asutusele või isikule (p 2.2).

9.     Kohus, arvestades eelmärgitud õigusnorme ning tutvunud asjas esitatud tõendite ja
poolte selgitustega, on seisukohal, et valla (sh korrakaitsespetsialist V. Tõriku)
tegevus/toimingud kaebaja peale esitatud kaebuste menetlemisel ja VTA-le edastamisel,
tuginesid kehtivale seadusandlikule alusele (LoKS § 60 lg 1) Tulenevalt V. Tõriku

                                              17
ametijuhendi p-st 2.2, edastades kaebused vastavalt pädevusele VTA-le, oli Kohila valla ja V.
Tõriku tegevus õiguspärane, sest seonduvad toimingud tehti vastavalt kehtivale õiguslikule
regulatsioonile, mistõttu kaebaja vastupidised väited on alusetud. Lisaks nähtub valla poolt
esitatud tõenditest, et kaebused/järelepärimine vallale, seonduvalt L.T.i loomapidamisega
aadressil xxxxxxx, Kohilas, ei olnud anonüümsed ja nende esitaja andmed/nimi olid vallale ja
VTA-le teada. VTA selgitustest kaebajale (VTA 17.10.2014 vastus kaebusele ja 12.11.2014
vastus vaidele-vastulausele) ja seletusest käesolevale kaebusele nähtub, et VTA on kaebaja
suhtes esitatud kaebustest koopiad kaebajale edastanud, juhindudes seejuures õiguspäraselt
avaliku teabe seaduse § 35 lg 1 p-st 12, tunnistades kaebustes esitatud teabe isikuandmete osas
asutusesiseseks kasutamiseks, millise teabe osas kehtib juurdepääsupiirang. Seega, tuginedes
HMS § 37 lg-le 2; IKS § 11 lg-le 1 ja §-le 14, VTA edastas L.T.ile kaebuste koopiad ilma
isikuandmeid avalikustamata ettenähtud korda järgides. Järelikult ei vasta tõele kaebaja väide
tema peale esitatud anonüümsete kaebuste menetlemisest, sest vastustajatele olid kaebuste
esitaja andmed teada. Kohtu hinnangul ei oma antud juhul sisulist tähtsust asjaolu, kas M. T.l
oli teiste korteriomanike volitus selleks, et 23.07.2014 kaebus enda ja teiste korteriomanike
nimel vallale esitada või mitte, sest nagu asjast nähtub, on juba 17.05.2014 laekunud vallale
xxxxxxxx tn elanike ühisavaldus L.T.i koerte kohta. Seega olid naabruses elavad elanikud juba
varem ühise murega valla poole L.T.i poolt koerte mittenõuetekohase pidamise küsimuses
pöördunud. Kuna olukord oli endine, siis oli korteriomanike ühismure jätkuvalt aktuaalne.
Samuti ei ole õige kaebaja väide sellest, et tema peale esitatud kaebuseid ei kontrollitud. VTA
on seletuses kaebusele kinnitanud, et 24.07.2014 edastati 23.07.2014 L.T.i peale esitatud ja
Kohila valla poolt VTA-le edastatud kaebus kontrollimiseks RVK-le, kui VTA kohalikule
täidesaatva riigivõimu volitusi omavale asutusele. Kaebaja ja tema loomapidamise suhtes
esitatud kaebuste kontrollimist RVK poolt on kinnitanud ka Kohila vald 19.01.2016 vastuses
kaebusele. Asjas on tõendatud, et 23.07.2014 vallale esitatud kaebuse kontrollimiseks korraldas
RVK 29.07.2014 kontrollreidi L.T.i elukohas xxxxxxxx, Kohilas, millega seoses läbiviidud
toimingutel kohus peatub alljärgnevalt. Kuna L.T. ei täitnud talle 29.07.2014 tehtud
ettekirjutust, siis 09.09.2014 toimus kaebaja elukohas juba asendustäitmise toimingu
läbiviimine, sest olukord nimetatud aadressil peetavate koertega oli endine, see asjaolu selgus
M. T. 01.09.2014 järelepärimisest vallale.

10.     Järgnevalt kohus kontrollib VTA, RVK ja Kohila valla toiminguid seoses 29.07.2014
L.T.i elukohas xxxxxxxx, Kohilas läbiviidud kontrollreidiga ja selle kohta kontrollakti nr 10-
28-14/016 koostamise ning kaebajale teatavaks tegemisega.
Kaebaja väitel VTA, RVK ja Kohila Vallavalitsuse toimingud seoses kaebaja korterisse
sissemurdmisega olid õigustühised, kuna neil puudus õiguslik alus. Samuti tekitab kaebaja
väitel ebaselgust kontrollakti allkirjastamise kuupäev 29.07.2014, samas kui koostamise
kuupäevaks on märgitud 30.07.2014, mistõttu on alust kahelda selles, et kontrollakt tervikuna
vormistati kontrolli läbiviimise päeval. Lisaks ei ole kaebaja väitel talle kontrollakti tervikuna
edastatud ning kohapeal sunniti teda allkirjastama vaid akti viimast lehekülge.

11.     Tulenevalt HMS § 5 lg-st 1 menetlustoimingu vormi ja muud haldusmenetluse
üksikasjad määrab haldusorgan kaalutlusõiguse alusel, kui seaduse või määrusega ei ole
sätestatud teisiti. Sama paragrahvi lg 2 nõuab, et haldusmenetlus viiakse läbi eesmärgipäraselt
ja efektiivselt, samuti võimalikult lihtsalt ja kiirelt, vältides üleliigseid kulutusi ja
ebameeldivusi isikutele. Teisalt vastavalt HMS §-s 6 sätestatud uurimispõhimõttele haldusorgan
on kohustatud välja selgitama menetletavas asjas olulise tähtsusega asjaolud ja vajaduse korral
koguma selleks tõendeid omal algatusel.



                                               18
LoKS § 601 järgi korrakaitseorgan võib käesolevas seaduses sätestatud riikliku järelevalve
teostamiseks kohaldada korrakaitseseaduse §-des 30, 31, 32, 45, 49, 50, 51, 52 ja 53 sätestatud
riikliku järelevalve erimeetmeid korrakaitseseaduses sätestatud alusel ja korras.
KorS § 51 lg 4 kohaselt piiratud või tähistatud kinnisasja, ehitise või ruumi valdajal on õigus
viibida valduse läbivaatuse juures. Vastavalt sama paragrahvi lg-le 61 korrakaitseorgan võib
võtta valduse läbivaatusel proove, samuti teostada mõõtmisi ja teha või tellida ekspertiisi ning
jäädvustada olukorda pilti või heli salvestava seadmega.
LoKS § 64 lg 1 sätestab, et korrakaitseorgani ettekirjutuse korduva täitmata jätmise,
mittenõuetekohase täitmise või käesoleva seaduse nõuete olulise rikkumise korral on
korrakaitseorganil õigus loom omanikult ära võtta, kui looma jätmine omaniku juurde ohustab
looma tervist või elu.

12.      Eeltoodud sätetest tulenevalt vastavalt LoKS-le VTA kui LoKS nõuete täitmise üle
riiklikku järelevalvet teostav korrakaitseorgan võib kohaldada LoKS § 60¹ toodud riikliku
järelevalve erimeetmeid. Vastavalt LoKS § 60¹ võib VTA riikliku järelevalve teostamiseks
kohaldada KorS §-s 50 sätestatud riikliku järelevalve erimeedet ehk siseneda valdusesse. KorS
§ 50 lg 1 p 3 kohaselt võib politsei või seaduses sätestatud juhul muu korrakaitseorgan siseneda
valdaja nõusolekuta tema valduses olevale piiratud või tähistatud kinnisasjale, ehitisse, eluruumi
või ruumi, sealhulgas avada uksi, väravaid ja kõrvaldada muid takistusi, kui see on vajalik
seadusega või seaduse alusel kehtestatud nõuete täitmise tagamisel ohu ennetamiseks,
väljaselgitamiseks või tõrjumiseks või korrarikkumise kõrvaldamiseks, ning selliste nõuete
täitmise tagamine on valdusesse siseneva korrakaitseorgani pädevuses.
KorS § 51 lg 1 p 3 järgi politsei või seaduses sätestatud juhul muu korrakaitseorgan võib valdaja
nõusolekuta isiku valduses oleva piiratud või tähistatud kinnisasja, ehitise või ruumi läbi
vaadata, sealhulgas vaadata läbi seal asuva asja ning avada uksi, väravaid või kõrvaldada muid
takistusi, kui see on vajalik seadusega või seaduse alusel kehtestatud nõuete täitmise tagamisel
ohu ennetamiseks, väljaselgitamiseks või tõrjumiseks või korrarikkumise kõrvaldamiseks, ning
selliste nõuete täitmise kontrollimine on valdust läbi vaatava korrakaitseorgani pädevuses.
Kohila valla 24.07.2014 VTA-le edastatud avalduses (koos 23.07.2014 kaebaja suhtes esitatud
kaebusega) märgitu kohaselt kavandas Kohila vald koos politseiga 29.07.2014 minna xxxxxxx,
Kohilas olukorda kontrollima. Paluti ka VTA esindaja kohalolekut. 24.07.2014 edastas VTA
avalduse koos kaebusega RVK juhataja asetäitja M. Vaidlale menetlemiseks. Vastustajate
selgituste kohaselt 29.07.2014 teavitas M. Vaidla L.T.i läbiviidavast kontrollreidist. 29.07.2014
läksid RVK ametnikud M. Vaidla ja E. Toomet xxxxxxx värava ette ja ootasid seal Kohila
valla korrakaitsespetsialisti ja politseiametniku saabumist. Koos siseneti kaebaja elukoha
kinnistule. Kaebaja viibis kontrolli ajal koha peal. Vastustajate kinnitusel sissemurdmist
kaebaja korterisse ei toimunud. Et kaebaja vastupidised väited on paljasõnalised ja tõendamata,
puudub kohtul alus eelmärgitut arvestades vastustaja väidetes kahelda.
13.    Kohus nõustub vastustaja VTA seisukohaga, et 29.07.2014 oli kaebaja elukoha aadressil
xxxxxxxx, Kohilas valdusesse sisenemine põhjendatud, kuivõrd VTA-l oli alust arvata, et
LoKS-st tulenevaid loomapidamiseks kehtestatud nõudeid võidakse rikkuda (korduvad
kaebused loomapidamisnõuete rikkumise kohta ning informatsioon Kohila vallalt, et kaebajal
on varasemaltki rikkumisi seoses loomapidamisnõuete täitmisega). Seejuures kaebaja väide, et
sisenemine kaebaja korterisse oli õigustühine, kuna puudus õiguslik alus, on väär. Esiteks, VTA
(RVK) kui korrakaitseorgani pädevus koos politseiametnikuga kaebaja elukoha kinnistule
sisenemiseks tulenes LoKS-s ja KorS-s sätestatud kehtivatest normidest. Teiseks, kontrollaktis
on märgitud, et „tuppa perenaine ei lubanud“. Mistõttu on ka sel põhjusel alusetu ja
paljasõnaline kaebaja väide kaebaja korterisse sissemurdmisest. Kolmandaks ei olnud L.T.
xxxxxxxx korteri ega kinnistu omanikuks, vaid omanikuks oli tema tütar M. R.. Seega oli korter
vaid L.T.i valduses. Kontrollkäik fotografeeriti ja selle kohta koostas ja allkirjastas RVK

                                               19
ametnik M. Vaidla kontrollakti nr 10-28-14/016 /I kd, lk 125-128/. Järelevalvetoimingu juures
viibisid ka valla korrakaitsespetsialist V. Tõrik ja piirkonnavanem, politseinik Aivar Vaas.
Kontrolli käigus kohapeal tuvastatu kohaselt (kontrollakti p 7) aadressil Kohila, xxxxxxx ei
pea loomaomanik L.T. koeri vastavalt LoKS-s (§ 3 lg 2, § 51, § 52) ette nähtud nõuetele, sh on
rikutud ka loomatauditõrje seaduse § 431 lg-t 2, mille kohaselt loomapidaja on kohustatud
ennetavalt vaktsineerima oma koera ja kassi marutaudi vastu. Väikeses kööktoas peetakse
seitset koera, õuealal on ketis üks koer. Koerad olid vaktsineerimata ja neile polnud manustatud
antiseptikume. Samuti ei olnud veterinaararst neid kunagi läbi vaadanud. Koerte
liikumisvõimalused olid väga piiratud ja neid oli peetud väga ebahügieenilistes tingimustes.
Õuealal, mis oli kaetud plaatidega, oli vaba käiguteed 5 X 1 m, õu lehkas väljaheidete järgi.
Kaebaja tunnistuse kohaselt koerte pidamine oli raske ja kulukas ning nõustus, et 12 päeva on
piisav selleks, et koerad hoiupaika toimetada kaebaja uues elukohas Valgas, kuhu kaebaja lubas
kohe kolida. Kontrollaktis tehti kaebajale ettekirjutus (kontrollakti p 8) leida xxxxxxx korteris
peetavatele koertele loomapidamisnõuetele vastav elupaik. Ettekirjutuse täitmise tähtaega oli
10.08.2014. Lisaks tehti sunnivahendi rakendamise hoiatus (Kontrollakti p 9) juhuks, kui
kaebaja ettenähtud tähtajaks (s.o 10.08.2014) koertele uut loomapidamisnõuetele vastavat
elupaika ei leia. Hoiatuse kohaselt oli RVK-l õigus ettekirjutuse tähtaegsel täitmata jätmisel
rakendada sunnivahendit, milleks oli loomade sundvõõrandamine. 07.08.2014 (edastatud
01.08.2014) sai RVK L.T.i avaldus-kaebuse, milles kaebaja palus ettekirjutuse täitmise tähtaja
pikendamist kuni 25.08.2014. Muu hulgas tegi kaebaja avalduses etteheiteid 29.07.2014 läbi
viidud kontrollreidi (M. Vaidla poolt) fotodel jäädvustamise kohta. Oluline on märkida, et kuigi
ettekirjutuse täitmise tähtaja pikendamist kirjalikult ei vormistatud, ei teostatud samas ka
järelkontrolli ettekirjutuse täitmise üle enne 25.08.2014. Vastustajate kinnitusel anti kontrollakt
tervikuna kaebajale kohapeal allkirja vastu kätte. Seejuures kirjutas kaebaja sellele oma
seletuse (p 9 juurde).
14.     Eeltoodu alusel on kindlaks tehtud, et loomadele uue elupaiga leidmise tähtaeg
(10.08.2014) oli kaebajaga eelnevalt kooskõlastatud. Seda tähtaega kaebaja ise palus RVK-le
esitatud avaldus - kaebuses pikendada kuni 25.08.2014. Kuigi VTA möönab, et tähtaja
pikendamine oleks tulnud kirjalikult vormistada, siis tähtsam on asjaolu, et tegelikult ei
teostatud ettekirjutuse täitmise üle järelkontrolli enne 25.08.2014. Et kaebaja ei täitnud ka enda
soovitud pikendatud tähtajaks ettekirjutust, siis on kohus seisukohal, et ettekirjutuse täitmise
tähtaja pikendamise kirjaliku mittevormistamisega ei ole kaebaja õigusi olulisel määral rikutud
ning see ei saanud kuidagi mõjutada ettekirjutuse sisu ega takistanud selle täitmist, mistõttu oli
tegemist õiguspärase ettekirjutusega. Kuna kaebaja ettekirjutust ettenähtud tähtajal ei
vaidlustanud, siis oli tegemist kehtiva ettekirjutusega, mis kuulus täitmisele. Vastasel korral oli
RVK-l õigus rakendada sunnivahendit, st koerad omanikult ära võtta.

15.     Mis puutub kontrollakti esimesel lehel näidatud kontrolliobjekti hindamise (29.07.2014)
ja kontrollakti koostamise (30.07.2014) kuupäevade erinevusse, siis on VTA möönnud, et
tegemist on ilmselt akti koostanud ametniku eksimusega. VTA on 01.02.2016 seletuses
muudetud kaebusele sellega seoses lisaks veel selgitanud: asjaolu, et kontrollakt anti tervikuna
kaebajale kätte 29.07.2014 on RVK ametnikud M. Vaidla ja E. Toomet korduvalt kinnitanud
(sama kinnitab ka koha peal viibinud Kohila valla korrakaitsespetsialist V. Tõrik).
Kontrollaktilt nähtub, et seda on täidetud sama pastapliiatsiga ja omakäeliselt, mis tõendab,
seda, et akt koostati tervikuna koha peal. Kontrollakti osad 1-7 on menetlustoimingu
protokolliks haldusmenetluse seaduse § 18 mõistes, kus järelevalveametnik protokollib
kontrolli käigus tuvastatud asjaolud. Kontrollaktist on võimalik vaidlustada selles sisalduvat
ettekirjutust, kui antud haldusakti. /…/ Ettekirjutusest kui ka sunnivahendi rakendamise
hoiatusest oli kaebaja teadlik ning seda kinnitab tema allkiri ettekirjutusel. Kontrollaktis
sisalduvat ettekirjutust kaebaja tähtaegselt ei vaidlustanud.

                                                20
Lisaks on Kohila vald 17.02.2016 vastuses kohtunõudele seonduvalt 29.07.2014 läbiviidud
kontrollreidiga ja koostatud kontrollaktiga selgitanud järgmist: …Peale seda kui
veterinaartöötaja oli oma kontrollreidi lõpetanud koostati kontrollakt koos ettekirjutusega,
milles määrati tähtaeg 10.08.2014. Meie juuresolekul selgitas veterinaartöötaja kontrollakti
sisu ja lasi tutvuda kontrollaktiga, kus on ka L.T. omakäeliselt kirjutanud omapoolse seletuse
ja kinnitanud allkirjaga. Kontrollaktile korrakaitsespetsialist ja politseitöötaja alla ei
kirjutanud ning miskipärast seda meilt ei küsitud ning milles üks eksemplar sai kaebaja L.T.
isiklikult oma kätte. Samas väidan, et L.T. lubas ettekirjutuse täita ja koerad ära viia oma
elukohta Valga linna.
16.      Eeltoodu alusel on kohus kindlaks teinud, et 29.07.2014 L.T.i elukohas Kohilas
xxxxxxxx läbiviidud kontrollreid toimus seaduslikul alusel, sh kaebaja juuresolekul. RVK
järelevalveametnikud, omades selleks vastavat pädevust, teostasid laekunud informatsiooni
alusel kontrolli, tuginedes ettekirjutuse tegemisel kohapeal tuvastatud asjaoludele. Seejuures
esitatud kaebused ja vihjed olid järelevalveametnikele vaid aluseks järelevalvemenetluse
algatamiseks ja järelevalve teostamiseks kohapeal. Kontrolli tulemusel tuvastatud asjaolud
protokolliti Kontrollaktis. Kohus leiab, et kaebajale tehtud ettekirjutus ei ole õigusvastane
fikseeritud kontrolliobjekti hindamise ja protokolli koostamise kuupäevade erinevuse tõttu, sest
selle adressaat ja sisu on selgelt arusaadav ning ettekirjutuse sisu oli kaebajale korduvalt
selgitatud. Kontrollakti on järelevalvetoimingu läbiviija ja kontrollitava allkirjastanud. Seega
vastab Kontrollakt tervikuna HMS §-s 18 sätestatud menetlustoimingu portokolli nõuetele. Et
kaebaja ei ole ettekirjutust tähtaegselt vaidlustanud, siis saab järeldada, et ta on pidanud tehtud
ettekirjutust õiguspäraseks. VTA on 01.02.2016 seletuses muudetud kaebusele selgitanud, et
kontrollakti blanketid on isekopeeruval paberil, millede esimesed originaallehed jäävad akti
koostanud ametniku kätte ning koopiad antakse kontrollitavale isikule. /…/ Varem saab olla
valmis trükitud ainult kontrollakti esimene leht, kuna ülejäänud akti lehed on täitnud
järelevalveametnik omakäeliselt kohapeal. Kohtule ei ole esitatud tõendeid selle kohta, et
kaebajat oleks sunnitud ja seejuures ainult kontrollakti viimasele lehele allkirja andma.
Vastustajad on kinnitanud, et kaebajale tutvustati 29.07.2014 kohapeal Kontrollakti tervikuna,
mistõttu on paljasõnaline ja tõendamata kaebaja väide sellest, et talle ei ole Kontrollakti
tervikuna kätte antud. Samuti nõustub kohus VTA seisukohaga, et õiguslikus mõttes omas
tähtsust ja oli täitmiseks kohustuslik Kontrollaktis tehtud ettekirjutus, millest kaebaja oli igal
juhul teadlik, allkirjastades 29.07.2014 Kontrollakti. Seejuures Kontrollakti p-d 1-7 sisaldasid
faktilisi andmeid ja tuvastatud asjaolusid (HMS § 18). VTA selgituste kohaselt
järelevalvetoimingu fotodel jäädvustamine on tavapärane. See ei ole keelatud vaid vastupidi
lubatud (KorS § 51 lg 61) ja kohtu hinnangul on see samuti vajalik viis tõendite kogumiseks
võimalike hilisemate vaidluste puhuks. Seega kaebaja väited 29.07.2014 kontrollreidi
õigustühisuse (õigusvastasuse) kohta on tervikuna paljasõnalised ja alusetud. Seetõttu võib
asuda seisukohale, et vastustajate/nende ametnike (k. a V. Tõrik) toimingud 29.07.2014 kaebaja
elukohas xxxxxxxxx, Kohilas järelevalvetoimingu läbiviimisel on olnud õiguspärased ja läbi
viidud kehtivat seaduslikku korda järgides.

17.     Järgnevalt kohus käsitleb Otsuseid nr 6 ja nr 7 ning nende otsuste kaebajale teatavaks
tegemisega seonduvaid toiminguid.
Asja materjalidest nähtub, et kuna L.T. 29.07.2014 Kontrollaktis tehtud ettekirjutust ettenähtud
tähtpäevaks ei täitnud ning Kohila vallale esitati 01.09.2014 järelepärimine, milles paluti teavet
xxxxxxxxxx peetavate koerte probleemi lahendamise viibimise kohta, siis leppisid RVK
peaspetsialist E. Toomet ja valla ametnik V. Tõrik kokku, et 09.09.2014 minnakse koos
olukorda kontrollima ja vajadusel koeri ära võtma. 09.09.2014 koostas RVK (allkirjastas
juhataja Aavo Lumi) vaidlustatud Otsuse nr 6, mille kohaselt otsustati loomaomanikult L.T.ilt
LoKS § 64 lg 1 alusel koerad ära võtta ja korraldada ära võetud koerte võõrandamine vastavalt

                                                21
ATSS-is sätestatud korrale ning anti täitekorraldus asendustäitmise rakendamiseks.
Asendustäitetoimingu sisuks oli täita asendustäitetoimingu adressaadile (L.T.) suunatud
ettekirjutus ning anda koerad üle MTÜ-le Loomade Hoiupaik, aadressil Viljandi mnt 24 D,
Harjumaa. Et otsuses oli märgitud asendustäitmise toimingu läbiviijaks RVK, kuigi
tegelikkuses anti koerad üle Kohila Vallavalitsusele, kes asendustäitmise korras korraldas
L.T.ilt RVK poolt ära võetud koerte pidamise hoiupaigas, siis tuvastatud ilmselge eksituse tõttu
andis RVK juhataja 27.10.2014 selguse huvides välja Otsuse nr 7, millega muudeti Otsust nr 6
ja täiendati vastavalt lausega: „Äravõetud koerad antakse üle Kohila Vallavalitsusele, kes
rakendab asendustäitmist, vastavalt asendustäitmise ja sunniraha seaduses sätestatud korrale“
ning tunnistati kehtetuks otsuses sisaldunud täitekorraldus. Seejuures L.T.i jaoks ei muutunud
otsuse sõnastuses esinenud eksimuse tõttu menetlustoimingu sisu. Otsuse nr 6
teatavakstegemine kaebajale leidis aset otsuse tegemisega samal päeval - 09.09.2014, mil RVK
ametnik E. Toomet vaidlustatud otsuse kaebajale tema elukohas xxxxxxxxx, Kohilas kätte
andis.
18.      HMS § 54 kohaselt haldusakt on õiguspärane, kui ta on antud pädeva haldusorgani
poolt andmise hetkel kehtiva õiguse alusel ja sellega kooskõlas, proportsionaalne,
kaalutlusvigadeta ning vastab vorminõuetele.
Vastavalt HMS § 55 lg-le 1 haldusakt peab olema selge ja üheselt mõistetav. Tulenevalt HMS
§ 55 lg-st 3 kaalutlusõiguse alusel antud haldusakti põhjenduses tuleb märkida kaalutlused,
millest haldusorgan on haldusakti andmisel lähtunud.
Sama seaduse § 56 lg 2 järgi haldusakti põhjenduses tuleb märkida haldusakti andmise faktiline
ja õiguslik alus. Sealjuures on Riigikohus 19.03.2002 otsuses asjas nr 3-3-1-13-02 rõhutanud,
et oluline on ka faktilise ja õigusliku motivatsiooni omavaheline loogiline sidumine, mis peab
haldusakti adressaati ja aktiga tutvujat veenma, et juhtumi asjaolud koostoimes kohaldatavate
õigusaktidega toovad tõepoolest kaasa just sellesisulise haldusotsustuse tegemise.
HMS § 56 lg 1 kohaselt kirjalik haldusakt ja soodustava haldusakti andmisest keeldumine peab
olema kirjalikult põhjendatud, sama paragrahvi lg 2 järgi haldusakti põhjenduses tuleb märkida
haldusakti andmise faktiline ja õiguslik alus ning lg 3 järgi kaalutlusõiguse alusel antud
haldusakti põhjenduses tuleb märkida kaalutlused, millest haldusorgan on haldusakti andmisel
lähtunud.
HMS § 25 lg 1 näeb ette, et haldusakt, kutse, teade või muu dokument toimetatakse
menetlusosalisele kätte vastavalt seaduses või määruses ettenähtud korrale või taotluses tehtud
valikule kas postiga, dokumendi väljastanud haldusorgani poolt või elektrooniliselt.
HMS § 25 lg 3 järgi dokument toimetatakse kätte juhul, kui see on seaduse või määrusega ette
nähtud. Muudel juhtudel piisab dokumendi teatavakstegemisest vabas vormis.
RVK põhimääruse § 7 kohaselt veterinaarkeskust juhib veterinaarkeskuse juhataja, kelle
nimetab ametisse ja vabastab ametist Ameti (VTA) peadirektor kooskõlastatult valdkonna eest
vastutava ministri ja piirkondliku maavanemaga, ning kes teeb õigusaktidega ettenähtud
juhtudel ettekirjutusi ja otsuseid (vt § 7 lg 1 p 13).
Tulenevalt HKMS § 59 lg-st 1 menetlusosaline peab tõendama neid asjaolusid, millele
tuginevad tema väited, kui seadusest ei tulene teisiti. HKMS § 63 kohaselt põhistamine on
faktilise väite selgitamine kohtule selliselt, et kohtu hinnangul on väide usutav. Põhistamiseks
võib menetlusosaline kasutada nii tõendeid kui ka teavet, mis ei ole seaduses sätestatud
menetlusvormis.
HKMS § 158 lg 2 kohaselt haldusakti ja toimingu õiguspärasust hindab kohus haldusakti
andmise või toimingu tegemise aja seisuga.
19.    Kohus, tutvunud esitatud tõendite ja poolte selgituste ning asjassepuutuvate
õigusnormidega, on kindlaks teinud, et Otsused nr 6 ja nr 7 on andnud pädev haldusorgan
(RVK) andmise hetkel kehtiva õiguse alusel ja on sellega kooskõlas. Vaidlustatud otsustest on

                                              22
selgelt aru saadav adressaat, nende andmise faktiline ja õiguslik alus. Seejuures asjaolu, et
Otsuses nr 6 oli algselt eksimuse tõttu valesti märgitud asendustäitmise toimingu läbiviijaks
RVK, kuigi tegelikkuses anti koerad üle Kohila Vallavalitsusele, kes korraldas koerte pidamise
hoiupaigas, ei muuda vaidlustatud otsustega kavandatud toimingu sisu. Seega on kohus
seisukohal, et tegemist ei ole sellise eksimusega, mis oleks toonud kaasa Otsuse nr 6
õigusvastasuse. Nimetatud eksimus tingiski hilisemalt Otsuse nr 7 andmise, täpsemalt Otsuse
nr 6 muutmise vajaduse. Kohus nõustub VTA-ga, et selguse huvides oli Otsuse nr 7 andmine
põhjendatud, seejuures on tegemist õiguspärase, kehtiva õiguse alusel ja sellega kooskõlas
oleva aktiga. VTA selgituste kohaselt Otsuse nr 7 digitaalallkirjastatud versioon edastati
ärakirjana Kohila Vallavalitsusele ja juhataja poolt omakäeliselt allkirjastatuna edastati
tähtkirjana kaebaja aadressile xxxxxxxx, Kohila. Veterinaarkeskuse asjaajaja, kes tähtkirja
välja saadab märgistab ümbriku templiga „tähitud“ ning Omniva kannab tähtkirja andmed oma
elektroonilisse süsteemi. Järelpäringu Omniva klienditeenindusse on teinud nii kaebaja kui ka
RVK tuvastamaks, millal kaebaja nimetatud otsuse kätte on saanud. Et Omniva elektroonses
süsteemis säilitatakse andmeid 6 kuud peale nende sisestamist, siis käesoleval hetkel pole
võimalik VTA-l Otsuse nr 7 kättetoimetamise aega kohtule kinnitada /III kd, tl 50/. RVK
juhataja hr Aavo Lumi on kinnitanud, et RVK on Otsuse nr 7 adressaadile edastanud. Samas
on Otsuse nr 7 kätte saamist postiga 11.11.2014 kinnitanud ka kaebaja ise kohtule edastatud
kaebuse lisas (dateeritud 13.11.2014) /II kd, tl 8/.
20.      Kohus leiab, et väär on kaebaja väide RVK pädevuse ületamise osas, seoses kaebajalt
loomapidamise õiguse äravõtmisega, sest viimati nimetatu toimub vastavalt LoKS-le (§ 6611
lg 3) kohtu korras. Antud juhul oli tegemist kaebajalt üksnes loomade ära võtmisega vastavalt
LoKS §-le 64, milline pädevus oli seadusest tulenevalt VTA-l ja RVK-l kui VTA kohalikul
täidesaatva riigivõimu volitusi omaval asutusel. Samuti on vale kaebaja väide selle kohta, et
talle ei ole kätte toimetatud ühtegi ettekirjutust koerte eluolu halbade tingimuste kohta ja ei ole
antud tähtaega tingimuste parandamiseks. Asjas on tõendatud, et kaebaja elukohas aadressil
xxxxxxxx, Kohilas on korduvalt RVK ja Kohila valla ametnikud L.T.i suhtes laekunud
kaebuste alusel teostanud just nimelt kontrolli seonduvalt nimetatud aadressil peetavate
koertega. Esmalt 23.01.2013, mille kohta koostati kontrollakt nr 10-00-13-003-LK. Sel korral
kaebajale ettekirjutust seoses koerte pidamisega ei tehtud, sest loomapidamistingimusi ei
õnnestunud kontrollida. Teist korda viidi kontrollreid läbi 29.07.2014, mille kohta koostati
kontrollakt nr 10-28-14/016. Aktis tuvastati loomapidamisega seonduv olukord (ei vastanud
loomapidamise nõuetele) ning tehti kaebajale ettekirjutus, leida koertele hiljemalt 10.08.2014
uus loomapidamisnõuetele vastav elupaik. Akti p-s 9 sisalduva hoiatuse kohaselt oli RVK-l
õigus ettekirjutuse tähtaegsel täitmata jätmisel rakendada sunnivahendit, milleks oli loomade
ära võtmine. Kontrollakt anti L.T.ile kohapeal allkirja vastu kätte ja talle selgitati ettekirjutuse
ja hoiatuse sisu. Seda tõendab kaebaja allkiri ja omakäeliselt kirjutatud seletus Kontrollaktil.
Eeltoodu alusel on tõendatud, et kaebajale oli 29.07.2014 Kontrollaktis tehtud ettekirjutus,
koerte eluolu halbade tingimuste kohta teatavaks tehtud ja antud tähtaeg tingimuste
parandamiseks, so leida korteris peetavatele koertele ettenähtud tähtajaks (10.08.2014)
loomapidamisnõuetele vastav elupaik, mistõttu ei vasta kaebaja vastupidised väited tõele.
21.     Mis puutub kaebaja väidetesse selle kohta, et teda ei ole üle kuulatud ega tema peale
esitatud kaebustega tutvustatud, siis ka need väited ei vasta tõele. Nimelt, nagu eelnevalt
viidatud, nähtub 29.07.2014 Kontrollaktist, et kaebajaga on kohapeal vesteldud ja Kontrollakti
(sh ettekirjutuse ja sunnivahendi rakendamise hoiatuse) sisu tutvustatud ning ettekirjutuse
täitmise tähtaeg eelnevalt kooskõlastatud. Seega on tõendatud, et enne ettekirjutuse andmist on
kaebaja ära kuulatud, mis tähendab, et talle oli antud võimalus oma seisukohtade esitamiseks,
sh Kontrollaktis tehtud ettekirjutuse vaidlustamiseks, millist õigust kaebaja ettenähtud korras
ei kasutanud. Küll on kaebaja 01.08.2014 esitanud avaldus-kaebuse RVK-le, milles palus

                                                23
väljastada tema peale esitatud kaebuste koopiad ja pikendada ettekirjutuse täitmise tähtaega
kuni 25.08.2014. 08.10.2014 sai VTA L.T.i kaebuse (mida VTA käsitles vaidena) seoses
09.09.2014 toimunud asendustäitmise toimingu läbi viimisega (koerte ära võtmine) /I kd, tl 87-
93/. VTA 17.10.2014 vastuses /I kd, tl 120-124/ nimetatud kaebusele/vaidele anti kaebajale
muu hulgas tähtaeg vaide puuduste kõrvaldamiseks ning vastuse lisana edastati kaebajale tema
ja tema loomapidamise kohta VTA-le edastatud kaebuste (23.07.2014 kaebus, 02.09.2014
avaldus) koopiad, isikuandmeid avalikustamata, tuginedes HMS § 37 lg-le 2; IKS § 11 lg-le 1,
§-le 14.
22.     Eeltoodust nähtuvalt on kaebajaga Otsuse nr 6 andmisele eelnevalt kaebaja elukohas
29.07.2014 kontrollreidi läbi viimisel vesteldud, tuvastatud asjaolud kohapeal protokollitud ja
kaebaja omakäeline vastuväide kontrollaktis jäädvustatud, mistõttu ei ole õige kaebaja väide,
et teda ei ole üle/ära kuulatud. Samuti on tõendatud, et kaebajale on edastatud tema kohta
esitatud kaebuste koopiad. Seejuures on VTA õiguspäraselt, vastavalt seadustest tulenevatele
nõuetele, jätnud isikuandmed avalikustamata. Lisaks on õiguskirjanduses asutud seisukohale,
et haldustäitemenetluse (millise läbiviimiseks olid Otsus nr 6 ja nr 7 antud) efektiivsuse huvides
ei ole ette nähtud menetlusosalise ärakuulamise kohustust. Võimalikud vastuväited haldusakti
täitmise suhtes tuleb esitada juba haldusakti andmisele eelnevas menetluses. Kuid, kuna isiku
ärakuulamine ei ole ühelgi juhul keelatud, võib ettekirjutuse adressaat enda ärakuulamist siiski
taotleda. Ärakuulamise võimaldamise üle peab asutus otsustama kohusepärase diskretsiooni
põhimõtetest lähtudes. Kui taotlusest nähtub, et isikul võib olla asendustäitmise või sunniraha
määramise vastu kaalukaid vastuväiteid (ATTS § 8 lg 3), peab asutus võimaldama neid esitada
(vt Haldusmenetluse käsiraamat, lk 472). Kaebusest ei nähtu, et kaebaja oleks enda (täiendavat)
ärakuulamist taotlenud või et RVK oleks selle võimaldamisest keeldunud. Vastupidi, kaebaja
ei ole 27.09.2014 Kontrollaktis tehtud ettekirjutust tähtaegselt vaidlustanud. Sellest võib
järeldada, et kaebajal ei ole asendustäitmise rakendamise vastu (enne Otsuse nr 6 andmist)
kaalukaid vastuväiteid esitada olnud. Et kaebaja tehtud ettekirjutust tähtaegselt ei täitnud, siis
esines pädeval haldusorganil (RVK) õiguslik alus LoKS § 64 lg 1 kohaselt omanikult loomade
ära võtmiseks ja võõrandamiseks ATSS-is sätestatud korras. Eelnevat kokku võttes on kohus
seisukohal, et vaidlustatud Otsused nr 6 ja nr 7 on HMS § 54 nõuetele vastavad, st õiguspärased
haldusaktid.
23.     Lõpuks kohus käsitleb VTA, RVK ja Kohila valla toimingud vaidlustatud Otsuste nr
6 ja nr 7 täitmisel, so 09.09.2014 toiminguid kaebaja elukohas aadressil xxxxxxx, Kohilas,
alates ettevalmistavatest toimingutest Otsuse nr 6 alusel koerte ära võtmiseks, sh kaebaja
teavitamine kavandatavast, kuni koerte äravõtmiseni ja üleandmiseni Kohila vallale, kes
korraldas koerte hoidmise MTÜ-s Loomade Hoiupaik.
LoKS § 64 lg 1 kohaselt korrakaitseorgani ettekirjutuse korduva täitmata jätmise,
mittenõuetekohase täitmise või käesoleva seaduse nõuete olulise rikkumise korral on
korrakaitseorganil õigus loom omanikult ära võtta, kui looma jätmine omaniku juurde ohustab
looma tervist või elu.
LoKS § 64 lg 3 järgi loomaomanik, kellelt loom on käesoleva paragrahvi lõike 1 kohaselt ära
võetud, peab looma kas võõrandama või korraldama looma tapmise või hukkamise
korrakaitseorgani ettekirjutusega määratud tähtpäevaks, viisil ja tingimustel.
LoKS § 64 lg 4 näeb ette, et kui loom ei ole määratud tähtpäevaks võõrandatud, tapetud või
hukatud, korraldab looma võõrandamise, tapmise või hukkamise korrakaitseorgan
asendustäitmise ja sunniraha seaduses sätestatud korras.
ATSS § 2 sätestab sunnivahendi rakendamise eeldused. Nimetatud sätte lõike 1 kohaselt
sunnivahendit rakendatakse, kui haldusorgani ettekirjutus jäetakse hoiatuses märgitud tähtaja
jooksul täitmata.


                                               24
ATSS § 4 lg 1 järgi ettekirjutus käesoleva seaduse tähenduses on haldusakt, mis paneb isikule
kohustuse teha nõutav tegu või hoiduda keelatud teost.
ATSS § 7 lg 1 kohaselt haldusorgan teeb enne sunnivahendi rakendamist adressaadile kirjaliku
hoiatuse.
Vastavalt ATSS § 8 lg-le 1 sunnivahendit on lubatud rakendada, kui adressaadile on tehtud
teatavaks ettekirjutus, mis kehtib, ning seda ei ole hoiatuses märgitud tähtaja jooksul täidetud.
ATSS § 11 lg 1 sätestab, et kui adressaat hoiatuses ettenähtud tähtaja jooksul ei täida talle
ettekirjutusega pandud kohustust, mis ei ole temaga lahutamatult seotud, võib pädev
haldusorgan selle adressaadi kulul täita ise või korraldada selle täitmise kolmanda isiku poolt
(asendustäitmine).
ATSS § 11 lg 2 järgi kui asendustäitmist viib läbi kolmas isik, võib haldusorgan kohustada
adressaati hoiduma asendustäitmise takistamisest. Haldusorgan annab asendustäitmist
läbiviivale kolmandale isikule täitekorralduse.
24.     Vaidlust ei ole selles, et Kontrollakti p-s 8 oli L.T.ile tehtud ettekirjutus leida xxxxxxxx
korteris peetavatele koertele loomapidamisnõuetele vastav elupaik. Ettekirjutuse täitmise
tähtaeg oli 10.08.2014 (hiljem pikendatud tähtaeg 25.08.2014). Samuti oli Kontrollakti p-s 9
tehtud kaebajale hoiatus, mille kohaselt koertele uue elupaiga leidmata jätmisel rakendatakse
kooskõlas ATSS-ga koerte sundvõõrandamist. Vaieldav pole seegi, et kaebaja talle
Kontrollakti p-s 8 tehtud ettekirjutust ka enda soovitud pikendatud tähtajal ei täitnud. Pooled
vaidlevad selle üle, kas 09.09.2014 kaebaja elukohas xxxxxxx koerte ära võtmine kaebajalt (sh
kaebaja elukoha territooriumile sisenemine) toimus õiguslikul alusel. Seejuures L.T.i väitel suri
2 koera juba hoiupaiga sõidukisse viimisel.

25.     Kohtule esitatud tõenditest selgub, et M. T. esitas 01.09.2014 e-postiga
avalduse/järelepärimise Kohila valla ametnik V. Tõrikule /III kd, tl 72/ seoses jätkuva
probleemiga L.T.ile kuuluvate koertega aadressil xxxxxxxx, Kohilas. Isik soovis teada, miks
viibib probleemi lahendamine ning kaua kestab L.T.ile kuuluvate koerte ebanormaalsetes
tingimustes pidamine. 03.09.2014 edastas Kohila vallavanem 01.09.2014 vallale esitatud
avalduse VTA-le /III kd, tl 71/, milles selgitas, et 29.07.2014 ettekirjutuses määratud tähtajaks
on koerte omanik jätnud koerad varjupaika toimetamata. Lisaks teavitas vald, et valla
kontaktisikuks on korrakaitsespetsialist V. Tõrik.
Asja materjalidest nähtub, et kaebajale oli teada asjaolu, et kui ta tähtaegselt ettekirjutust ei
täida, võetakse temalt loomad ära. Kuigi kaebaja väitel ei ole talle kätte toimetatud ühtegi
ettekirjutust koerte eluolu halbade tingimuste kohta, samuti ei ole antud tähtaega tingimuste
parandamiseks, siis kohus on juba eelnevalt need kaebaja väited ümber lükanud. Kohus on
eelnevalt ka kindlaks teinud, et Kontrollakt, milles sisaldus ettekirjutus ja sunnivahendi
rakendamise hoiatus, oli kaebajale tervikuna 29.07.2014 kätte antud ja kaebaja poolt
allkirjastatud. Asjaolule, et kaebajale oli ettekirjutuse täitmata jätmise tagajärg teada, on
juhtinud VTA veelkord tähelepanu 01.02.2016 seletuses muudetud kaebusele /III kd, tl 81-82/,
millises on toodud ära väljavõte kaebaja 01.08.2014 kaebusest RVK-le ja millisest omakorda
nähtub, et kaebaja oli teadlik tagajärgedest, mis saabuvad juhul, kui kaebaja koeri korterist
ettenähtud kuupäevaks, so 10.08.2014 ära ei vii. Seega on veelkord tõendatud, et kaebajale oli
ettekirjutuse ja hoiatuse sisu teada, vaatamata sellele, et hoiatuse sõnastus, nagu on tunnistanud
VTA, ei olnud täpne. Kohtu hinnangul ei ole antud juhul siiski tegemist sellise ebatäpsusega,
mis oleks saanud mõjutada asja otsustamist ning mille tõttu oleks kaebajale tehtud ettekirjutus
muutunud õigusvastaseks, sest VTA kinnituse kohaselt 29.07.2014 kontrolli käigus
järelevalveametnik M. Vaidla selgitas kaebajale, et sundvõõrandamine tähendab selles
kontekstis loomade äravõtmist tema omanikult. Kuna kaebaja ettekirjutust tähtaegselt ja ka
tema enda palutud pikendatud tähtajaks ei täitnud ning 01.09.2014 esitati vallale järelepäring
seoses xxxxxxxx peetavate koertega, milles teavitati, et olukord ei ole muutunud, siis Kohila

                                                25
valla ametnik V. Tõrik on õiguspäraselt, vastavalt pädevusele ja kehtivale korrale, edastanud
teavituse 03.09.2014 VTA-le. Sellest tulenevalt leppisid RVK spetsialist E. Toomet ja valla
ametnik V. Tõrik kokku, et 09.09.2014 minnakse koos L.T.i elukohta kontrollima ja vajadusel
koeri ära võtma. Vald pidi tagama loomade varjupaigast transpordi koerte varjupaika ära
viimiseks. RVK poolt oli kaasatud politsei. Valla kinnitusel, kui kõik olid koos, siis L.T. ei
tulnud korterist välja, mistõttu politesitöötaja A. Metsluht lükkas korteri ees oleva värava lahti.
Peale sõnasõda politsei ja L.T.i vahel, avati korteri uks ning L.T.ile tutvustati Otsust nr 6 ja anti
selle ärakiri. Ükski tõend ei kinnita vastustaja ametnike poolt kaebaja korterisse sissemurdmist.
VTA selgituste kohaselt tegelesid koerte püüdmise ja MTÜ sõidukisse paigutamisega vaid
MTÜ Loomade Hoiupaik loomapüüdjad, kes omasid selleks vajalikku varustust. Koerad toodi
ükshaaval välja ja paigutati varjupaiga autosse. Seejuures L.T. käis isiklikult koos varjupaiga
töötajaga kaasas ning teisi korterisse ei lubanud. VTA kinnitusel hoiupaiga sõidukisse viimisel
ükski koer surma ei saanud. Et 9 koera hoiupaika jõudsid, nähtub ka MTÜ Loomade Hoiupaik
01.10.2014 veterinaarsete protseduuride ja preparaatide aruandest hoiupaika pidamisele viidud
9 koera kohta /II kd, tl 192-193/.

26.     ATSS § 13 lg 1 näeb ette, et haldusorgan või tema volitusel asendustäitmist läbi viiv
kolmas isik protokollib asendustäitmise toimingu. Adressaadi nõudel antakse talle protokolli
ärakiri. ATSS § 13 lg 2 järgi protokoll peab sisaldama:1) haldusorgani nimetuse, kelle nimel
või volitusel protokoll on koostatud; 2) protokolli koostanud isiku ees- ja perekonnanime ning
ametinimetuse; 3) adressaadi ees- ja perekonnanime ning aadressi või juriidilise isiku nime ja
postiaadressi; 4) asendustäitetoimingu sisu; 5) protokolli koostamise aja ja koha; 6) protokolli
koostanud isiku allkirja.
09.09.2014 koerte omanikult äravõtmise, so asendustäitmise toimingu protokollis RVK
ametnik E. Toomet ja selle jäädvustas fotodel M. Vaidla /II kd, tl 187-191/. Lisaks koostas E.
Toomet koerte üleandmise vastuvõtmise akti /II kd, tl 186 pöördel/, mille kohaselt RVK
loomatervishoiu- ja kaitse peaspetsialist, E. Toometi isikus, andis MTÜ-le Loomade Hoiupaik
üle L.T.i koerad (7 täiskasvanut, 2 kutsikat). Aktile on alla kirjutanud E. Toomet ja I. Nikolajev.
Nii kaebaja kui ka VTA on esitanud tõenditena 09.09.2014 asendustäitmise toimingu valgele
lehele vormistatud protokolli koopiad, kusjuures esitatud dokumentide tekstid on vormistuselt
erinevad. Kaebaja esitatud dokumendil on E. Toometi allkiri /I kd, tl 175/. VTA esitatud
dokumendil on E. Toometi, V. Tõriku, A. Metsluhti ja M.Vaidla allkirjad, lisaks L.T.i seletus
ja allkiri /II kd, tl 186/. Kaebaja on esitanud täiendavalt protokolli teksti, mis on vormistatud
kontrollakti blanketile ja mille on allkirjastanud E. Toomet ja L.T. /I kd, tl 174, 176/. Kuna
esitatud tõendite üksikasjad ei olnud kontrollitavad, siis palus kohus VTA-l edastada
protokollide terviktekstide originaalid. VTA 26.02.2016 täiendavas seletuses muudetud
kaebusele /III kd, tl 94, p 18/ on VTA selgitanud asjaolu, miks on asendustäitmise toimingu
kohta koostatud kaks protokolli. Väidetavalt soovis järelevalveametnik anda koha peal ühe
protokolli kaebajale ja teine tuli vormistada RVK tarbeks. VTA väitel hakkas ametnik esmalt
vormistama protokolli valgele lehele ja siis mõistes, et üks protokoll tuleb anda kaebajale,
vormistas protokolli ka kontrollakti isekopeeruval blanketil. Valgele lehele vormistatud
protokoll jäi RVK kätte ja edastati hiljem koopiana nii kaebajale kui ka Kohila valla
korrakaitsespetsialistile. VTA selgituse kohaselt on mõlema protokolli sisu sama. Kuna üks
aktidest pidi jääma RVK-le, siis ei saanud kõiki protokolle koha peal kaebaja kätte jätta.
27.     Kohus, tutvunud kohtule edastatud nii kontrollakti blanketile vormistatud kui ka valgele
lehele vormistatud asendustäitmise toimingu protokolli originaalidega on seisukohal, et
arusaamatuks jääb ühe ja sama toimingu osas kahe protokolli vormistamise vajadus. Seda enam,
et blanketile vormistatud protokolli 3. lehel on märgitud, et kontrollaktil on lisa 2 lehel.
Seejuures kohtule on nimetatud lisadena esitatud see sama valgele lehele vormistatud protokoll
(1 lehel) ja üleandmise vastuvõtmise akt (1 lehel) /III kd, tl 103-104/. Et protokollide sisu on

                                                 26
põhimõtteliselt sama, siis kohtu hinnangul jääb arusaamatuks valgele lehele protokolli
vormistamise vajadus. Liiatigi kui kontrollakti blanketil on isekopeeruvad lehed, mistõttu oleks
kohapeal ilmselt piisanud blanketile korrektselt vormistatud protokolli nii RVK-le (originaali)
kui ka vajadusel kaebajale (koopia) andmisest. Seejuures on vasturääkiv VTA selgitus
protokolli kaebajale üle andmise/edastamise asjaolude kohta. Nimelt, 01.02.2016 selgituses
muudetud kaebusele /III kd, tl 81 pöördel ja lk 82, p 5/ VTA väidab, et ärakirja protokollist
kaebaja kohapeal ei nõudnud, küll aga edastati see kaebajale postiga mõned päevad hiljem.
Samas on blanketile vormistatud protokollis selgitus protokolli üleandmise kohta, mille
kohaselt on dokument xxxxxxxx kohapeal käest kätte 09.09.2014 üle antud. Lisaks selgitab
VTA 26.02.2016 täiendavas seletuses muudetud kaebusele /III kd, tl 94, p 18/ …
järelevalveametnik soovis anda koha peal ühe protokolli kaebajale /…/ Asjaolu, et kontrollakti
blanketil olev asendustäitmise protokoll ka kaebajale kätte anti, on leidnud kinnitust, kuivõrd
kaebaja on seda asendutäitmise protokolli korduvalt oma kaebustele lisanud/…/.Valgele lehele
vormistatud protokoll jäi Raplamaa Veterinaarkeskuse kätte ja edastati hiljem koopiana nii
kaebajale kui ka Kohila valla korrakaitsespetsialistile /…/. Eeltoodu alusel jääb arusaamatuks
protokolli kaebajale üle andmise/edastamise vajadus üldse, kui ATSS § 13 lg 1 kohaselt antakse
protokolli ärakiri adressaadile vaid viimase nõudel. VTA väitel kaebaja ärakirja protokollist
kohapeal ei nõudnud. Vastupidise osas kohtul andmed puuduvad. Siiski vaatamata
ebaselgusele asendustäitmise toimingu osas kahe protokolli vormistamisel, leiab kohus, et
sisult vastavad protokollid põhimõtteliselt ATSS §-s 13 sätestatud nõuetele. Vaidlus puudub ka
selles, et kaebaja on protokollide koopiad kätte saanud, sest nende koopiad on lisatud kaebaja
poolt VTA-le 28.10.2014 edastatud vaidele /I kd, tl 174-177/.
28.     Eeltoodud asjaolude ja esitatud tõendite alusel on kohus kindlaks teinud, et kaebajale
Kontrollaktis tehtud ettekirjutus oli järgmisel kontrollimise kuupäeval, so 09.09.2014, kehtiv,
seda ei olnud ettenähtud tähtajaks täidetud ega ka ette nähtud korras vaidlustatud. Seega esines
seaduslik alus tulenevalt ATSS § 8 lg-st 1 sunnivahendi rakendamiseks. Sellisest tagajärjest
oli kaebaja teadlik, mistõttu nõustub kohus VTA-ga selles, et Otsus nr 6 ja sellele järgnev
sunnivahendi rakendamine ei saanud L.T.ile tulla üllatusena. Olenemata sellest, et kohtu
hinnangul vastustajad ei ole suutnud anda ühest vastust küsimusele, kuidas toimus kaebaja
teavitamine 09.09.2014 kaebaja elukohas kavandatavast kontrollist ja vajadusel koerte
omanikult ära võtmise asendustäitmise toimingust, on kohus seisukohal, et 09.09.2014
toimingud kaebaja elukohas, xxxxxxxxx, Kohilas Otsuse nr 6 ja nr 7 täitmisel ja seal peetavate
koerte omanikult ära võtmisel, viidi läbi vastvalt seadustes ette nähtud korrale (LoKS § 64;
ATSS § 8 lg 1, § 11), vastavat pädevust omavate ametnike poolt, seega õiguspäraselt. Kuigi
kaebaja väitel toimus ette teatamata, omavoliline, ilma õigusliku aluseta, jõuga tema elukoha
kinnistule sissemurdmine, millised väited on kohus eelnevalt juba ümber lükanud, siis on
asjakohatu ka kaebaja väide sellest, et juhul, kui ta oleks olnud 09.09.2014 kavandatavast
loomade ära viimisest teadlik, siis oleks ta päev varem koerad majast teisele poole vabadesse
lautadesse, kuuridesse viinud. Kohtu hinnangul näitab kaebaja selline suhtumine pigem kaebaja
pahatahtlikkust, sooviga pidada tegelikult jätkuvalt koeri aadressil xxxxxxxx, Kohilas, aga
mitte täita kaebajale tehtud ettekirjutust, leida koertele loomapidamisnõuetele vastav elupaik.
Olukorras, kus juba korduvalt oli Kohila vallale esitatud kaebusi seoses xxxxxxxx peetavate
koertega ning vaatamata omaniku lubadusele, viia koerad hiljemalt 25.08.2014 Valga
hoiupaika, ei olnud olukord seoses koerte pidamisega 09.09.2014 muutunud, mistõttu oli
põhjendatud ja õiguspärane ATSS § 8 alusel sunnivahendi rakendamine asendustäitmise
toimingu läbi viimiseks (ATSS § 11), millest kaebajat oli eelnevalt hoiatatud. Asendustäitmise
toiming portokolliti vastavalt ATSS §-le 13. Ehkki kohus on seonduvalt asendustäitmise
toimingu protokollimisega tuvastanud mitmeid ebatäpsusi (arusaamatult kahe protokolli
koostamine, lisaks vastukäivad andmed protokolli(de) kaebajale andmise/edastamise osas), on
kohus siiski seisukohal, et RVK töötaja ebakorrektsus asendustäitmise toimingu

                                              27
protokollimisel, sh kaebajale teatavaks tegemisel, ei anna põhjust protokolli(de) koostamise
fakti ja protokolli(de) usaldusväärsust kahtluse alla seada. Et tuvastatud asjaolude näol ei ole
tegemist toimingu läbiviimise materiaalõiguslike normide rikkumisega, siis võib asuda
seisukohale, et RVK ja Kohila valla toimingud Otsuste nr 6 ja nr 7 täitmisel on kokkuvõttes
toimunud õiguspäraselt. Ükski tõend ei kinnita, et V. Tõrik, oleks 29.07.2014 ja ka 09.09.2014
kaebaja elukohas xxxxxxxx, Kohilas läbiviidud menetlustoimingutesse sekkunud, ta on vaid
valla kontaktisikuna juures viibinud. Mistõttu kaebaja süüdistused V. Tõriku omavoli osas
kaebaja elukoha kinnistul on ei ole kinnitust leidnud ja on seetõttu alusetud.

29.     LoKS § 64 lg 2 kohaselt loomaomanikult äravõetud looma annab korrakaitseorgan üle
kohaliku omavalitsuse üksusele, kes rakendab looma pidamiseks asendustäitmist
asendustäitmise ja sunniraha seaduses sätestatud korras.
LoKS § 64 lg 3 järgi loomaomanik, kellelt loom on käesoleva paragrahvi lõike 1 kohaselt ära
võetud, peab looma kas võõrandama või korraldama looma tapmise või hukkamise
korrakaitseorgani ettekirjutusega määratud tähtpäevaks, viisil ja tingimustel.
LoKS § 64 lg 4 näeb ette, et kui loom ei ole määratud tähtpäevaks võõrandatud, tapetud või
hukatud, korraldab looma võõrandamise, tapmise või hukkamise korrakaitseorgan
asendustäitmise ja sunniraha seaduses sätestatud korras.
VTA on seletuses kaebusele selgitanud, et Otsuse nr 6 alusel L.T.ilt äravõetud loomad viidi
MTÜ-sse Loomade Hoiupaik, koerte tervisliku seisundi kindlakstegemiseks, sh raviks ja
vaktsineerimiseks. Eeltoodu oli vajalik selleks, et teha L.T.ile LoKS § 64 lg 3 kohaselt
ettekirjutus. Otsustust koerte võõrandatavuse osas ei saanud teha enne, kui koerad olid
karantiinist väljas ja sotsialiseerunud. Seisuga 05.12.2014 oli hoiupaigas pidamisel 3
võõrandatavat koera. Ülejäänud olid selleks ajaks tervislikel põhjustel eutaneeritud. RVK tegi
L.T.ile 09.12.2014 ettekirjutuse nr 15.2-1.10/1043 /I kd, tl 192/, mille kohaselt LoKS § 64 lg 3
alusel kohustati L.T.i võõrandama tasuta või tasu eest loomade omanikult L.T.ilt ära võetud
kolm koera hiljemalt 31.12.2014. Sunnivahendi rakendamise hoiatus nägi ette, et kui loomad
ei ole võõrandatud hiljemalt 31.12.2014, korraldab loomade võõrandamise, tapmise või
hukkamise RVK, ATSS-is sätestatud korras (LoKS § 64 lg 4). Et sunnivahendi rakendamise
hoiatus oli 09.12.2014 ettekirjutuses tehtud alternatiivselt, mis oli vastuolus ATSS § 7 lg-s 4
sätestatuga, siis 15.12.2014 tegi RVK uue otsustuse nr 15.2-1.10/1043-1 „Sunnivahendi
rakendamise hoiatuse kehtetuks tunnistamine ja uus hoiatus“, mille kohaselt tunnistati
kehtetuks 09.12.2014 „Ettekirjutuses nr 15.2-1.10/1043“ sisaldunud sunnivahendi rakendamise
hoiatus (p 1) ning tehti uus sunnivahendi rakendamise hoiatus järgneva sisuga: „Loomade
võõrandamata jätmise korral hiljemalt 31.12.2014 korraldab loomade võõrandamise Raplamaa
Veterinaarkeskus, asendustäitmise ja sunniraha seaduses sätestatud korras“ (p 2) /I kd, tl 193/.
L.T.i palvel pikendati koerte võõrandamiseks antud tähtaega kuni 12.01.2015. 09.01.2015
teavitas L.T. VTA-d telefoni teel, et ta on leidnud koertele kodud ja koertele minnakse
hoiupaika järgi 10.01.2015. 12.01.2015 sai VTA MTÜ-st Loomade Hoiupaik kinnituse, et
koertel käidi järel, millega sai lugeda 09.12.2014 loomade võõrandamiseks tehtud ettekirjutuse
täidetuks /II kd, tl 178, p 3.12-3.16/.
Kokkuvõtteks kohus ei ole tuvastanud Otsuste nr 6 ja nr 7 andmise ja nende täitmisega
seonduvate toimingute läbiviimisel selliseid VTA, RVK või Kohila valla (k.a V. Tõriku)
rikkumisi, mis oleks võinud kaasa tuua kaebaja õiguste olulise, s.h omandiõiguse (PS § 32)
rikkumise ning mis annaks alust tunnistada vaidlustatud otsused ja/või               toimingud
õigusvastaseks.
30.    Täiendavalt peab kohus vajalikuks märkida veel järgmist.
Alusetud on kaebaja väited vastustajate poolt toime pandud kuritegude kohta KarS § 266
rikkumise näol, sest kaebaja elukoha kinnistule ei ole ebaseaduslikult tema vara ärastamiseks
tungitud, vaid õiguslik alus valdusesse sisenemiseks ja selle läbi vaatamiseks tulenes KorS §-

                                              28
dest 50 ja 51 ning aluse omanikult loomade ära võtmiseks andis LoKS § 64. Seejuures isikute
kriminaalkorras karistamine ja vastavate asjaolude tuvastamine ei kuuluks ka halduskohtu
pädevusse. Oletatavate kuriteo tunnuste ilmnemisel on isikul õigus pöörduda politsei või
prokuratuuri poole.
Lisaks ei ole kohtu hinnagul asjakohased kaebaja väited sellest, et loomade arv on kindlaks
tehtud valesti, sest nii nagu VTA on täiendavas seletuse muudetud kaebusele märkinud,
vastustaja ei ole ühegi kontrolli käigus tuvastanud 14 kutsika pidamist. Kohus nõustub
vastustajaga, et selline väide on ilmselt tulnud 23.07.2014 V. Tõrikule esitatud kaebusest, milles
on muu hulgas märgitud, et kinnitamata andmetel peaks seal olema 14 koera + kutsikad. Samas
nähtub, et teave selle kohta, et 23.01.2013 kontrolli ajal pidas kaebaja korteris 9 kutsikat,
põhineb kaebaja enda ütlustel ja on fikseeritud kontrollaktis nr 10-00-13-003-LK.
Kohus nõustub VTA-ga ka selles, et kaebaja etteheited, nagu ei oleks RVK ametnikud eluruumi
ja õueala suurust õigesti hinnanud, ei ole asjakohased. Esiteks on kaebaja ise esitanud õueala
suuruse kohta vastandlikke väiteid ning nii kinnistu kui ka eluruumi täpse suuruse
kindlakstegemiseks on võimalik saada andmed eelkõige kinnistusraamatust. Teiseks, vastustaja
ametnikud kaebaja korteris sees ei käinud ja seda üle ei saanud mõõta.
Väär on kaebaja arusaam LoKS-i redaktsioonide kehtivuse osas. Kaebaja on seisukohal, et
09.09.2014 kaebaja elukohas läbiviidud toimingu ajal kehtis LoKS § 64 redaktsioon, millest
kaebaja on kohtule väljavõtted esitanud ja hilisem redaktsioon ei ole asjas kohaldatav. Sellega
seoses jagab kohus VTA seisukohta, et kaebaja poolt on kohtule edastatud LoKS §-de 60-66
kehtivuse kaotanud redaktsiooni väljavõtted /I kd, tl 118-119/. LoKS asjassepuutuvad §-d 60,
601 on kehtivad alates 01.07.2014 ja § 64 alates 01.12.2005 jõustunud redaktsioonis. Kuna
HKMS § 158 lg 2 kohaselt haldusakti ja toimingu õiguspärasust hindab kohus haldusakti
andmise või toimingu tegemise aja seisuga, siis kuuluvad asjas kohaldamisele LoKS
asjassepuutuvad sätted kehtivas redaktsioonis. Mistõttu on väär kaebaja seisukoht kehtivuse
kaotanud seadusesätete kohaldatavuse kohta antud asjas. Eeltoodud asjaoludel ja motiividel ei
ole L.T.i kaebus põhjendatud ja jääb tervikuna rahuldamata.

31.     HKMS § 108 lg 1 kohaselt kannab menetluskulud pool, kelle kahjuks otsus tehti. Samas
tuleneb eelmärgitud sättest, et isikul, kelle kahjuks otsus tehti, tuleb üldjuhul kanda ka
vastaspoole menetluskulud. HKMS § 109 lg-st 1 tulenevalt esitatakse menetluskulude
väljamõistmiseks kohtule enne kohtuvaidlusi kohtukulude nimekiri ja kuludokumendid,
kirjalikus menetluses esitatakse menetluskulude nimekiri ja kuludokumendid aga kohtu poolt
määratud tähtaja jooksul. Nende esitamata jätmisel menetluskulusid välja ei mõisteta.
Et käesoleval juhul jääb L.T.i kaebus tervikuna rahuldamata ning vastustajad ei ole omapoolset
menetluskulunõuet esitanud, siis kohus vastavalt HKMS § 109 lg-le 2 ja § 158 lg-le 5 leiab, et
menetlusosaliste võimalikud menetluskulud peavad jääma nende enda kanda.



/allkirjastatud digitaalselt/

Hurma Kiviloo
Kohtunik




                                               29
