                                                                                1-15-3420




                           KOHTUOTSUS
                              EESTI VABARIIGI NIMEL


Kohus                           Tallinna Ringkonnakohus

Otsuse tegemise aeg ja koht     26.jaanuaril 2016.a Tallinn

Kohtuasja number                1-15-3420

Kohtukoosseis                   Eesistuja Orvi Tali, liikmed Sten Lind ja Andres Parmas

Kohtuistungi sekretär           Kea Lemming

Tõlk                            Dita Lince
                                Janis Skopecs süüdistuses KarS § 199 lg 2 p 8, 9, § 266 lg 2
Kohtuasi
                                p 1 järgi
Apelleeritud kohtuotsus         Pärnu Maakohtu 10.novembri 2015.a otsus üldmenetluses
Apellatsioonide esitajad        Süüdistatav Janis Skopecs ja tema kaitsja Rünno Roosmaa

                                Merry Tiitus
Prokurör

                                Janis Skopecs elu- või asukoht ja aadress: XXXXX X-XX
                                XXXXXX XXXX XXXXXX (asub Tallinna Vanglas);
                                isikukood või sünniaeg: 14.11.1969; kodakondsus: XXX,
                                haridus: XXX; emakeel: XXX, töökoht või õppeasutus: ei
Süüdistatav
                                tööta, karistatus: Eesti Vabariigis kriminaal- ja väärteokorras
                                karistamata.
                                Tõkend: kinni peetud 12.11.2014.a vahistatud 14.11.2014.a

Kaitsja                         Rünno Roosmaa


RESOLUTSIOON

Pärnu Maakohtu 10.novembri 2015.a otsus Janis Skopecsi suhtes tühistada osaliselt ja
nimelt Janis Skopecsi kahtlustatavana kinnipidamisel 12.11.2014 ära võetud kollast
värvi metallist sõrmuse– riigi omandisse andmise osas kohtuotsuse jõustumisel.
Teha selles osas uus otsus, millega tagastada kohtuotsuse jõustumisel Janis Skopecsile
kahtlustatavana kinnipidamisel 12.11.2014 ära võetud kollast värvi metallist sõrmus.

Muus osas jätta kohtuotsus muutmata.

Süüdistatava Janis Skopecsi apellatsioon rahuldada osaliselt. Kaitsja apellatsioon jätta
rahuldamata.

Janis Skopecsi kaitsja Rünno Roosmaa riigi õigusabi eest makstud tasu 308 (kolmsada
kaheksa) eurot 16 senti jätta riigi kanda KrMS § 185 lg 1 alusel.

Edasikaebe kord
Kassatsioon esitatakse Riigikohtule kirjalikult 30 päeva jooksul alates otsuse avalikult
teatavakstegemisest.
Süüdistataval on kassatsiooni esitamise õigus üksnes advokaadi vahendusel.

ASJAOLUD JA MENETLUSE KÄIK

1. Pärnu Maakohtu kohtuotsusega üldmenetluses tunnistati Janis Skopecs süüdi KarS § 199 lg
2 p 8, 9 järgi ja mõisteti karistuseks vangistus 2 aastat 6 kuud. Samuti tunnistati Janis Skopecs
süüdi KarS § 266 lg 2 p 1 järgi ja mõisteti karistuseks vangistus 1 aasta 6 kuud. KarS § 64 lg
1 alusel suurendati Janis Skopecsile mõistetud üksikkaristustest raskeimat ning mõisteti
liitkaristuseks 3 aastat vangistust. KarS § 68 lg 1 alusel loeti karistusaja algust alates
12.11.2014.a. Lisakaristusena kohaldati Janis Skopecsile KarS § 54 lg 1 alusel väljasaatmist
koos sissesõidukeeluga 5 aastaks, millise lisakaristuse tähtaega arvestada KarS § 55 lg 2
alusel alates isiku Eesti Vabariigist väljasaatmisest. Tõkend vahistamine tühistada
kohtuotsuse jõustumisel. Sama otsusega rahuldati esitatud tsiviilhagid ja mõisteti Janis
Skopecsilt solidaarselt Pärnu Maakohtu 01.04.2015 otsusega kriminaalasjas nr 1-15-2646
süüdimõistetud Martinš Sedlinš´iga välja: kannatanu AH kasuks tsiviilhagi summas 105
eurot, kannatanu RP kasuks tsiviilhagi summas 600 eurot, kannatanu RS kasuks tsiviilhagi
summas 1515 eurot, kannatanu AE kasuks tsiviilhagi summas 8950 eurot, kannatanu AS
kasuks tsiviilhagi summas 30 000 eurot, kannatanu LI kasuks tsiviilhagi summas 20 eurot,
kannatanu AA kasuks tsiviilhagi summas 20 eurot. Samuti rahuldati esitatud tsiviilhagid ja
mõisteti Janis Skopecsilt välja: kannatanu KH kasuks tsiviilhagi summas 740 eurot,
kannatanu IJ kasuks tsiviilhagi summas 4690 eurot, kannatanu HM kasuks tsiviilhagi summas
200 eurot, kannatanu AK kasuks tsiviilhagi summas 253,40 eurot, kannatanu RS kasuks
tsiviilhagi summas 1000 eurot, kannatanu KS kasuks tsiviilhagi summas 200 eurot, kannatanu
SB kasuks tsiviilhagi summas 2031 eurot, kannatanu HLK kasuks tsiviilhagi summas 110
eurot, kannatanu MS kasuks tsiviilhagi summas 385 eurot, kannatanu PB kasuks tsiviilhagi
summas 6760 eurot. Lahendati asitõenditega seonduv KrMS § 126 lg 3 p 1 alusel jäeti
kriminaalasja juurde Pärnu Riia mnt 131 Maxima kaamera salvestis, mis asub kriminaalasja
toimiku juures. KrMS § 126 lg 3 p 2 alusel tagastati kohtuotsuse jõustumisel Janis
Skopecs´ile 12.11.2014 temalt ära võetud jalatsid Mizuna (pakend nr 8). KrMS § 126 lg 3 p 4
alusel       tagastati kohtuotsuse jõustumisel Martinš Sedlinš´i auto VW Golf
registreerimismärgiga XXXXXX läbiotsimisel 13.11.2014 ära võetud järgmised esemed:
pakend nr 3 - kaks metalli puuri; pakend nr 11 lööktrell DWT SBM-810VT, käepideme,
võtme ja sügavusmõõtjaga. KrMS § 126 lg 3 p 2 alusel tagastati kriminaalasja juures olev
rubiiniga kollasest metallist sõrmus sõrmuse omanikule PB´le. KrMS § 126 lg 3 p 4 alusel
hävitati kohtuotsuse jõustumisel Martinš Sedlinši auto VW Golf registreerimismärgiga
XXXXXX läbiotsimisel 13.11.2014 ära võetud ja muud kriminaalasja menetlemise käigus


                                                                                           2(18)
hoiule antud esemed: pakend nr 1- hall metallist nuga punase käepidemega ja musta värvi
kinnas; pakend nr 2 - töökindad; pakend nr 4 - must riidest kott ja kinnine veinipudel; pakend
nr 5 - talvemüts; pakend nr 6 - punase-mustaga töökindad; pakend nr 9 - taskulamp; pakend nr
10 - avatud veinipudel Bagmasco; pakend nr 7 - seitse talletatud jalajälge; pakend nr 15-
metallist nurgaliist; pakend nr 16 - sündmuskohalt võetud mikrosil jäljendid 15 erinevas
pakendis. KrMS § 126 lg 3 p 3 alusel anda kohtuotsuse jõustumisel riigi omandisse järgmised
esemed: pakend nr 12 - VW Golf läbiotsimisel leitud ja kaasa võetud kollasest metallist
käekett, kaelakett, oranži kiviga sõrmus ja klotsersõrmus, pakend nr 13 - Janis Skopecsi
kinnipidamisel temalt ära võetud kollasest metallist sõrmus. KarS § 83 lg 1 ja KrMS § 126 lg
3 p 4 alusel konfiskeerida ning kohtuotsuse jõustumisel hävitada VW Golf
registreerimismärgiga XXXXXX läbiotsimisel 13.11.2014 ära võetud kruvikeeraja (pakend nr
8). Välja mõisteti Janis Skopecsilt riigituludesse kriminaalmenetluse kuluna: KrMS § 179 lg 1
p 2 järgi sundraha 585 eurot; KrMS § 175 lg 1 p 3 järgi DNA ekspertiisi tegemise kulu
summas 1311 eurot ja jäljekspertiisi tegemise kulu summas 628 eurot; KrMS § 175 lg 1 p 2
alusel kannatanu TA´e kohtusse ilmumise kulu 63.49 eurot ja tunnistaja Martinš Sedlinš´i
kohtusse ilmumise kulu 16.24 eurot; KrMS § 175 lg 1 p 1 järgi tasu riigi õigusabi eest 1920
eurot.

2. Ajavahemikul 15.10-12.11.2014 pandi Pärnu linnas toime 15 vargust ning 7 omavolilist
sissetungi, millise ühiseks tunnuseks oli eluruumidesse sisenemine rõduukse või akna
lahtikangutamisel teel. Tulenevalt kohtueelses menetluses kogutud tõenditest pani antud
kuriteod toime Janis Skopecs Martinš Sedlinši kaasabil.
Janis Skopecs tunnistati süüdi selles, et tema 15.10.2014.a ajavahemikul kell 00:00 kuni
07:00, kohtueelses menetluses täpselt tuvastamata ajal, tungis rõduukse lahti kangutamise teel
sisse Pärnu linnas XXXXXXXXX XX korterisse XXX, kus kohast võttis ebaseadusliku
omastamise eesmärgil elutoas asuvast sektsioonkapist KH-le kuuluva sularaha summas 1120
eurot.
Samuti tema 16.10.2014.a ajavahemikul kell 14:30 kuni 21:00, kohtueelses menetluses täpselt
tuvastamata ajal, tungis rõduukse lahti kangutamise teel sisse Pärnu linnas XXX XX
korterisse X, kust võttis ebaseadusliku omastamise eesmärgil IJ-le kuuluvad esemed ning
kokku tekitati IJ-le kahju 4590 euro väärtuses.
Samuti tema, olles eelnevalt toime pannud vargusi ning olles seega KarS § 199 lg 2 p 9
nimetatud isik, sõitis Martinš Sedlinšiga viimasele kuuluva sõiduautoga Volkswagen Golf
[XXXXXX] Eesti Vabariiki, kus kokkuleppe kohaselt jäi Martinš Sedlinš ootama Janis
Skopecs’it kaubanduskeskuse parklasse, misjärel Janis Skopecs ajavahemikul 16.10.2014.a
kell 12:30 kuni 19.10.2014.a kell 11:30, kohtueelses menetluses täpselt tuvastamata ajal,
tungis rõduukse lahti kangutamise teel sisse Pärnu linnas XXX XX korterisse X, kust võttis
ebaseadusliku omastamise eesmärgil esemeid ning vargusega tekitati RP-le kahju kokku 500
euro väärtuses. Pärast vargust naasis Janis Skopecs parklasse, kus teda ootas Martins Sedlinš.
J. Skopecs sõitis Martinš Sedlinšiga viimasele kuuluva sõiduautoga Volkswagen Golf
[XXXXXX] Eesti Vabariiki, kus kokkuleppe kohaselt jäi Martinš Sedlinš ootama Janis
Skopecs’it kaubanduskeskuse parklasse, misjärel Janis Skopecs ajavahemikul 18.10.2014.a
kell 15:00 kuni 22.10.2014.a kell 07:00, kohtueelses menetluses täpselt tuvastamata ajal,
tungis rõduukse lahti avamise teel sisse Pärnu linnas XXXXX XX korterisse X, kust võttis
ebaseadusliku omastamise eesmärgil RS-le kuuluvat vara ning vargusega tekitati RS-le kahju
kokku 3215 euro väärtuses. Pärast vargust naasis Janis Skopecs parklasse, kus teda ootas
Martins Sedlinš.
J. Skopecs sõitis Martinš Sedlinšiga viimasele kuuluva sõiduautoga Volkswagen Golf
[XXXXXX] Eesti Vabariiki, kus kokkuleppe kohaselt jäi Martinš Sedlinš ootama Janis


                                                                                        3(18)
Skopecs’it kaubanduskeskuse parklasse, misjärel Janis Skopecs 18.10.2014.a ajavahemikul
kell 18:30 kuni 22:10, kohtueelses menetluses täpselt tuvastamata ajal, tungis rõduukse lahti
kangutamise teel sisse XXXXXXXXX XX korterisse XX, kust ebaseadusliku omastamise
eesmärgil AE-le kuuluvat vara ning kokku tekitati AE-le vargusega kahju 12 950 euro
väärtuses. Pärast vargust naasis Janis Skopecs parklasse, kus teda ootas Martins Sedlinš.
22.10.2014.a ajavahemikul kell 17:00 kuni 21:40, kohtueelses menetluses täpselt tuvastamata
ajal, tungis pakettakna lahti kangutamise teel sisse Pärnu linnas XXXXX XX RS’ ile
kuuluvasse eramusse, kust võttis ebaseadusliku omastamise eesmärgil 600 eurot 50 eurostes
kupüürides. Vargusega tekitati RS-le kahju kokku 600 euro väärtuses.
Ajavahemikul 22.10.2014.a kell 07:30 kuni 23.10.2014.a kell 10:00, kohtueelses menetluses
täpselt tuvastamata ajal, tungis J. Skopecs akna lahti kangutamise teel sisse Pärnu linnas
XXXXX-XXXXX XX XXX korterisse X, kust võttis ebaseadusliku omastamise eesmärgil
KS-le kuuluvat vara ning kokku tekitati KS-le vargusega kahju 1971,37 euro väärtuses.
J. Skopecs sõitis Martinš Sedlinšiga viimasele kuuluva sõiduautoga Volkswagen Golf
[XXXXXX] Eesti Vabariiki, kus kokkuleppe kohaselt jäi Martinš Sedlinš ootama Janis
Skopecs’it kaubanduskeskuse parklasse, misjärel Janis Skopecs 24.10.2014.a kella 18:30
kuni 21.20 vahelisel ajal, kuid kohtueelses menetluses täpselt tuvastamata ajal, tungis
vannitoa akna avamise teel Pärnu linnas XXXX XX AS-le kuuluvasse eramusse, kust võttis
ebaseadusliku omastamise eesmärgil vara ning AS-le tekitati vargusega kahju kokku 30 000
euro väärtuses. Pärast vargust naasis Janis Skopecs parklasse, kus teda ootas Martins Sedlinš.
31.10.2014.a kella 18:15 kuni 20:35 vahelisel ajal, kuid kohtueelses menetluses täpselt
tuvastamata ajal, tungis rõduukse lahti murdmise teel sisse Pärnu linnas XXXXXXXXX XX
korterisse XX, kust võttis ebaseadusliku omastamise eesmärgil SB-le kuuluvat vara ning SB-
le tekitati vargusega kokku 3594 euro väärtuses.
07.11.2014.a kella 15:40 kuni 21:00 vahelisel ajal, kuid kohtueelses menetluses täpselt
tuvastamata ajal, tungis akna lahti kangutamise teel sisse Pärnu linnas XXX XX HLK-le
kuuluvasse korterisse X, kust võttis ebaseadusliku omastamise eesmärgil ühe paari kullast
kõrvarõngaid väärtusega 60 eurot ja kullast sõrmuse väärtusega 50 eurot. Samuti võttis Janis
Skopecs MS-le kuuluvat vara ning vargusega tekitati HLK-le kahju 110 euro väärtuses ja
MS-le tekitati kahju 385 euro väärtuses.
07.11.2014.a kella 07:40 kuni kella 20:00 vahelisel ajal, kuid kohtueelses menetluses täpselt
tuvastamata ajal, tungis rõduukse lahti kangutamise teel Pärnu linnas XXXXXXX XXXX XX
korterisse X, kust võttis ebaseadusliku omastamise eesmärgil PB-le kuuluvat vara ning
vargusega tekitati PB-le kahju kokku 7860 euro väärtuses.
J. Skopecs sõitis Martinš Sedlinšiga viimasele kuuluva sõiduautoga Volkswagen Golf
[XXXXXX] Eesti Vabariiki, kus kokkuleppe kohaselt jäi Martinš Sedlinš ootama Janis
Skopecs’it kaubanduskeskuse parklasse, misjärel Janis Skopecs 12.11.2014.a ajavahemikul
kell 16:00 kuni 20:10, kohtueelses menetluses täpselt tuvastamata ajal, tungis akna lahti
murdmise teel sisse Pärnu linnas XXXXX XX XXX korterisse X, kust võttis ebaseadusliku
omastamise eesmärgil TA-ele kuuluvat vara ning vargusega tekitati TA-ele kahju 500 euro
väärtuses. Pärast vargust naasis Janis Skopecs parklasse, kus teda ootas Martins Sedlinš.
J. Skopecs sõitis Martinš Sedlinšiga viimasele kuuluva sõiduautoga Volkswagen Golf
[XXXXXX] Eesti Vabariiki, kus kokkuleppe kohaselt jäi Martinš Sedlinš ootama Janis
Skopecs’it kaubanduskeskuse parklasse, misjärel Janis Skopecs 12.11.2014.a kella 07:10 kuni
18:35 vahelisel ajal, kuid kohtueelses menetluses täpselt tuvastamata ajal, tungis sisse
terrassiukse lahti murdmise teel Pärnu linnas XXXX-XXXXX X korterisse X, kust võttis
ebaseadusliku omastamise eesmärgil AH-le kuuluvat vara ning pärast vargust naasis Janis
Skopecs parklasse, kus teda ootas Martins Sedlinš.



                                                                                        4(18)
J. Skopecs sõitis Martinš Sedlinšiga viimasele kuuluva sõiduautoga Volkswagen Golf
[XXXXXX] Eesti Vabariiki, kus kokkuleppe kohaselt jäi Martinš Sedlinš ootama Janis
Skopecs’it kaubanduskeskuse parklasse, misjärel Janis Skopecs ajavahemikul 12.11.2014.a
kell 18:00 kuni 13.11.2014.a kell 09:00, kohtueelses menetluses täpselt tuvastamata ajal,
tungis valdaja AA tahte vastaselt akna lukustussüsteemi lahti kangutamise teel Pärnu linnas
XXX XX korterisse X, kust võttis ebaseadusliku omastamise eesmärgil Starmani kaardi
väärtusega 20 eurot koos selle hoidjaga väärtusega 39,90 eurot. Vargusega tekitati AA-le
kahju kokku 59,90 euro väärtuses. Pärast vargust naasis Janis Skopecs parklasse, kus teda
ootas Martins Sedlinš.
J. Skopecs sõitis Martinš Sedlinšiga viimasele kuuluva sõiduautoga Volkswagen Golf
[XXXXXX] Eesti Vabariiki, kus kokkuleppe kohaselt jäi Martinš Sedlinš ootama Janis
Skopecs’it kaubanduskeskuse parklasse, misjärel Janis Skopecs 12.11.2014.a, kohtueelses
menetluses täpselt tuvastamata ajal, tungis akna lahti murdmise teel sisse Pärnu linnas XXX
X korterisse X, kust võttis ebaseadusliku omastamise eesmärgil RA-le kuuluva vara ning
vargusega tekitati RA-le kahju 515 euro väärtuses ja KK-le tekitati kahju 38 euro väärtuses.
Peale vargust naasis Janis Skopecs parklasse, kus teda ootas Martins Sedlinš.
Seega tema, võõra vallasasja äravõtmisega selle ebaseadusliku omastamise eesmärgil,
kui see on toimepandud sissetungimisega ja süstemaatiliselt, pani toime KarS § 199 lg 2
p 8, 9 järgi kvaliftseeritavad kuriteod.
Samuti Janis Skopecs 15.10.2014.a kella 06:20 kuni kella 20:00 vahelisel ajal, kuid
kohtueelses menetluses täpselt tuvastamata kellaajal, tungis valdaja MP tahte vastaselt läbi
tuulutusasendis oleva eluruumi köögiakna Pärnu linnas XXXXXXXX XX MP-le kuuluvasse
korterisse X.
20.10.2014.a kella 20:50 ajal üritas J. Skopecs valdaja HM tahte vastaselt siseneda rõduukse
lahti kangutamise teel Pärnu linnas XXX X korterisse X, kuid kuritegu jäi lõpule viimata
süüdlase tahtest mitteoleneval põhjustel, kuna korteriomanik HM karjus rõduukse juurest
sissetungijale: “Seis, politsei!“, mille peale Janic Skopecs põgenes.
Ajavahemikul 20.10.2014.a kell 15:30 kuni 21.10.2014.a kell 15:30, kohtueelses menetluses
täpselt tuvastamata ajal, tungis valdaja AK tahte vastaselt rõduukse lahti kangutamise teel
sisse Pärnus XXX XX XX korterisse XX.
J. Skopecs sõitis Martinš Sedlinšiga viimasele kuuluva sõiduautoga Volkswagen Golf
[XXXXXX] Eesti Vabariiki, kus kokkuleppe kohaselt jäi Martinš Sedlinš ootama Janis
Skopecs’it kaubanduskeskuse parklasse, misjärel Janis Skopecs 28.10.2014.a kella 19:30 ajal
püüdis valdaja H-TR tahte vastaselt siseneda rõduukse lahti kangutamise teel Pärnu linnas
XXXX X korterisse XX. Kuritegu jäi lõpule viimata süüdlase tahtest mitte oleneval põhjusel,
kuna korteriomaniku naaber avastas sissetungija, misjärel sissetungija põgenes ja naasis
parklasse, kus teda ootas Martins Sedlinš.
07.11.2014.a kella 09:00 kuni 20:15 vahelisel ajal tungis J. Skopecs valdaja SJ tahte vastaselt
rõduukse lahti kangutamise teel Pärnu linnas XXXXX XX asuvasse SJ-le kuuluvasse
eramusse.
Ajavahemikul 10.11.2014 kuni 12.11.2014. a, kohtueelses menetluses täpselt tuvastamata
ajal, tungis J. Skopecs ebaseaduslikult valdaja AJ tahte vastaselt köögiakna lahtikangutamise
teel sisse Pärnu linnas XXXX XXX XX korterisse nr X.
J. Skopecs sõitis Martinš Sedlinšiga viimasele tema kuuluva sõiduautoga Volkswagen Golf
[XXXXXX] Eesti Vabariiki, kus kokkuleppe kohaselt jäi Martinš Sedlinš ootama Janis
Skopecs’it kaubanduskeskuse parklasse, misjärel Janis Skopecs 12.11.2014.a kella 20:30 ajal
püüdis valdaja LI tahte vastaselt siseneda rõduukse lahti kangutamise teel Pärnu linnas XXX
XX korterisse X. Kuritegu jäi lõpule viimata süüdlase tahtest mitte olenevatel põhjustel, kuna


                                                                                         5(18)
korteriomanik avastas sissetungija, mistõttu sissetungija põgenes ja naasis parklasse, kus teda
ootas Martins Sedlinš.
Seega tema, valdaja tahte vastaselt hoonesse ja ruumi ebaseadusliku tungimisega, kui
see on toime pandud vähemalt teist korda, pani toime KarS § 266 lg 2 p 1 järgi
kvalifitseeritava kuriteo, mis alates 01.01.2015 on kvalifitseeritav valdaja tahte vastase
hoonesse või ruumi ebaseadusliku tungimisena, kui see on toime pandud elamiseks
kasutatavasse ruumi ehk KarS § 266 lg 2 p 1 teona.

3. Maakohtu otsuse peale esitasid apellatsioonid süüdistatav Janis Skopecs ja tema kaitsja
Rünno Roosmaa.
3.1 Süüdistatav taotleb maakohtu otsuse tühistamist ja õigeksmõistva otsuse tegemist temale
esitatud süüdistuses KarS § 199 lg 2 p 8, 9 järgi 11 varguse episoodis ja KarS § 266 lg 2 p 1
järgi. Oma süüd tunnistab ja ei vaidlusta varguste episoode, mis on toime pandud: XXXXX
XXXXX XXX-X, XXXX-XXXXX XXXXX X-X, XXX XXXXX XX-X, XXX XXXXX X-
X korterites.
Süüdistatav leiab, et ei võetud arvesse tema kaitseõigust ning üheski kriminaalasja etapis ei
tagatud tõlgi teenuseid talle arusaadavas keeles. Tõlk osales ainult 14.11.2014 sanktsiooni
määramise ja kriminaalasja läbivaatamisel. Ei taganud tõlki ei seoses uurija ega ka
prokuröriga ning ei tutvustanud kriminaalasja materjalidega, mille eest on süüdi mõistetud.
Seega ei saanud osaleda oma kriminaalasja läbivaatamisel kohtus, kuna teda süüdimõistva
asja materjalid olid teada ainult uurijale, prokurörile, advokaadile ja kohtunikule.
Kriminaalasjas puuduvad tõendid, et tema on pannud toime vargused XXXXXXXXX
XXXXX XX-XXX, XXX XXXXX XX-X, XXX XXXXX XX-X, XXXXX XXXXX XX-X,
XXXXXXXX XXXXX XX-XX, XXXXX XXXXX XX, XXXXX-XXXXX XXXXX XXX-
X, XXXX XXXXX XX, XXXXXXXXX XXXXX XX-XX, XXXXXXX XXXX XX-X,
XXX XX-X. nendes episoodides puuduvad igasugused otsesed tõendid, mõnes on ainult
kaudsed tõendid ning neid on ka vähe. Teda on mõistetud süüdi üksnes oletuste põhjal
Ekspertiis ei tuvasta, et minult ära võetud jalanõud on just need jalanõud, mis on jätnud jäljed
kuriteopaigale. Kruvikeeraja, mis on leitud Sedliņi autost, ei ole see kruvikeeraja, mida on
kasutatud varguste toimepanemisel. Ekspertiis ei kinnita, et just seda kruvikeerajat on
kasutatud kuritegudes. Ekspertiis on võimalik selline, mis ütleb konkreetselt, mitte et võib-
olla, võib mitte olla. Samas on olemas ekspertiis, mis kinnitab, et ära võetud kruvikeeraja on
kasutatud rõdu ukse lahti murdmiseks ainult 1 varguses XXXX-XXXXX X-X korterist. Asjas
figureerib Mazda EP 7378 ning kohtunik kirjutab, et selle auto abil olen tulnud Eestisse, aga
samal ajal kohtunik kirjutab, et ei suuda täpselt tuvastada, et isik, kes on Mazda’s, olen mina.
Kui teda 12.11.2014 Pärnus arreteeriti, teostati arreteerimise ajal läbiotsimine tema
deklareeritud elukohas ja faktilises elukohas Lätis. Mõlemas elukohas ei leitud midagi, mis
võiks teda seostada kuritegudega Eestis. Valga linna vargusi ja Pärnu linna vargusi keeldus
kohtunik koos läbi vaatamast, kuna siis oleksid kõik kaudsed tõendid kummutatud. Veel üks
kummutatav kaudne tõend on see, et üldpilt olevat selline, et varastatud on esimeselt korruselt
akna või rõdu kaudu, seda fakti võiks seostada minuga ainult siis, kui mina oleksin ainus
teadaolev varas Eestis ja unikaalne juhtum.
Ka ei ole seotud KarS § 266 lg 2 p 1 järgi temale inkrimineeritud kuritegudega ning seepärast
palun mind õigeks mõista ka nendes episoodides. Leiab, et kvalifikatsioon KarS § 266 lg 2 p
1 järgi ei ole õige ja tuleks kvalifitseerida KarS § 199 järgi varguses.
Samuti vaidlustab ka mõistetud karistust. On teada, et Eesti riigis orienteeruvad kohtud
karistuse kohaldamisel keskmisele karistusele ning nihkeid karistuse keskmisest määrast
põhjendatakse sellega, millised on süüd kergendavad või raskendavad asjaolud. Temale
mõistetud 3 aastat on põhjendamatud, kuna pole süüd raskendavaid või kergendavaid
asjaolusid, pole põhjust kohaldada karmimat karistust. Samuti palub tagastada minu


                                                                                          6(18)
kihlasõrmus, mille politsei 12.11.2014 võttis sõrmest. Sõrmus on läti rahvuslik sümbol
„Namejs“, valmistatud tellimuse järgi ning Eestiga ei ole sel mitte mingit seost.

3.2 Kaitsja taotleb tühistada 10.11.2015.a. Pärnu Maakohtu kohtuotsus Janis Skopecsi
süüditunnistamises KarS § 199 lg 2 p 8, 9, § 266 lg 2 p 1 järgi ja karistamises ning saata
kriminaalasi maakohtule uueks arutamiseks.
Asjas puuduvad igasugused otsesed tõendid, millised kinnitaksid vaieldamatult J. Skopecsi
poolt kas varguste või omavoliliste sissetungimiste toimepanemist. Nii on kaetud kokku J.
Skopecsile esitatud 22’st süüdistusest 17 erinevate ekspertiisidega, millest ükski pole andnud
absoluutvasteks J. Skopecs. Kannatanutele RA, KK, AH, AA ja TA-le tagastatud esemete
leidumine M. Sedlinsi autos ei saa kuidagi olla tõlgendatav tõendina üksnes J. Skopecsi vastu.
Siin tl 144 (3 kd) avaldatud ja tõendina käsitlemist leidnud J. Sedlinsi sellekohane arvamus
võib samahästi olla tõlgendatav kelle iganes vastu. Alates tõendite analüüsi algusest (otsuse lk
27) leidub kohtuotsuses erinevaid põhjendusi sellele, et süüdistuses esitatud varguste ja
sissetungimiste ajal võis olla J. Skopecs Eestis ning otsuse lugejale võib jäädagi sellest mulje,
nagu tõendaks esitatud asjaolu iseendast misiganes kuriteo toimepanemist. Tegelikkuses ei
saa fakt, et J. Skopecs viibis süüdistuse jaoks olulistel kuupäevadel Eestis, mitte midagi.
Näiteks võis ta olla ju Eestis, aga mitte Pärnus, vaid näit. Valgas … või mujal. Millisele
asjaolule kaitsja arvates tuleks kindlasti pöörata suuremat tähelepanu, kui see on leidnud
kajastamist kohtuotsuses. Kohtus juhtis kaitsja tähelepanu, et vastuseta on jäänud vastuolu
selles, kuidas sai süüdistatav kordades enamatel päevil Pärnus sissemurdmisi korda saata, kui
käis M. Sedlinsiga Pärnus üksnes neljal korral. Kohus on siin pareerinud vastuolu sellega, et
peale M. Sedlinsi juhitud VW Golf’ga käis J. Skopecs Eestis veel autoga Mazda nr.
XXXXXX (otsuse lk 31 ülalt 2 lõik). Kaitsja küsimus on aga selles, et kuidas on seostatav see
fakt konkreetsete kuritegudega. J. Skopecsi võimalikku Eestis viibimise fakti tuleks siiski
analüüsida enam, kui seda on tehtud otsuses, et näit. mõne teise väitega poleks kummutatud J.
Skopecsi viibimine küll Eestis, aga mõnes teises kohas kui Pärnus. Apellandi arvates kinnitab
nõrka süüdistust toetavate tõendite seisu kohtuotsusest osa, milles kohus analüüsib süüdistust
modus operandi valguses (al. otsuse lk 34). Otsuse lk 35 alumises lõigus ongi kohus
tuvastanud kõigi kuritegude vahel piisavalt sarnasusi selleks, et omistada need J. Skopecsile.
Ehete ja raha vargusi esimese korruse eluruumidest, milledesse on tungitud läbi akna
lahtikangutamise, on Eestis olnud enamvähem kui mitte täpselt samal ajal kindlasti teisigi.
Otsuses esitatud loogikast lähtuvalt ongi siis nii, et mõne osa varguste kohta võiksid tõendid
olla pidavamad ja samas kasutades modus operandi’t polegi teiste enamvähem sarnaste
kuritegude toimepanemises süüdistamiseks vaja muid tõendeid. Apellandi arvates on tegu
suhteliselt ohtliku loogikaga, mille juurutamine võib anda tulemuseks kuriteoanaloogia
ülemääraselt laia kasutamise. Sõltumata apellandi süüdimõistvat kohtuotsust eitavast
seisukohast ei saa jätta märkimata kannatanute nõuete suhtelist pealiskaudsust tõendamise
aspektist. Nii näit. esitas kannatanu AS 30 000.- € tsiviilhagi, mille kohus ka
solidaarvastutusena J. Skopecsilt ja M. Sedlinsilt välja mõistis (otsuse lk 2). Kahjunõudest
~2/3 tulenes ehete väärtusest + raha 10 000 €. Et tegemist on suure kahjunõudega, peaks
olema nii asjaolude kirjeldus kui kahjunõude alusbaas balansis nõude suurusega. Paraku aga
rääkimata kuupäevades esinevatest eba-täpsustest, mida kohtuotsuses on püüdlikult
põhjendatud (otsuse lk 16), puuduvad nõude alusmaterjalid täielikult. Põhimõtet väite, nõude
jne esitaja tõendamiskohustusest nagu ei eksisteerikski. Ülalmärgitud põhjustel leiab apellant,
et kohus on olulisel määral rikkunud kriminaalmenetlusõigust sellega, et kohtuotsuse
resolutiivosa järeldused ei vasta tõendamiseseme tuvastatud asjaoludele, mis paraku ei anna
piisavat alust Janis Skopecsi süüditunnistamiseks.




                                                                                           7(18)
4. Ringkonnakohtu istungil kaitsja loobus enda apellatsioonist osas, millega palus tagastada
kriminaalasi maakohtule uueks arutamiseks seoses KrMs § 339 lg 1 p 8 rikkumisega ning
samuti ei vaidlusta varguste episoode, mis on toime pandud süüdistatava poolt: XXXXX
XXXXX XXX-X, XXXX-XXXXX XXXXX X-X, XXX XXXXX XX-X, XXX XXXXX X-
X korterites. Muus osas jäi kaitsja apellatsioonis toodu juurde ja toetas süüdistatava
apellatsiooni.
Süüdistatav jäi enda apellatsioonis toodu juurde ja toetas kaitsja apellatsiooni ja taotles
kohtuotsuse tühistamist apellatsioonides toodud motiividel.
Prokurör taotles jätta kohtuotsus muutmata ja apellatsioonid rahuldamata.

RINGKONNAKOHTU PÕHJENDUSED JA SEISUKOHT

5. Kohtukolleegium tutvunud toimiku materjalidega, maakohtu otsuse, süüdistatava ja tema
kaitsja apellatsioonide väidetega ning kuulanud ära kohtumenetluse pooled leiab, et
süüdistatava apellatsioonis märgitu väärib osaliselt tähelepanu.

5.1 KrMS § 333 lg 1 sätestab, et apellandil on õigus apellatsioonist osaliselt või täielikult
loobuda enne kohtuvaidluse lõppu.
Kaitsja loobus enda apellatsioonist osas, millega vaidlustas KrMS § 339 lg 1 p 8 rikkumist
ning taotles maakohtu otsuse tühistamist ning kriminaalasja saatmist maakohtule uueks
arutamiseks. Samuti loobus kaitsja varguse episoodide XXXXX XXXXX XXX-X, XXXX-
XXXXX XXXXX X-X, XXX XXXXX XX-X, XXX XXXXX X-X korterites
vaidlustamisest. Süüdistatav toetas kaitsja apellatsioonist loobumist selles osas.
Apellatsioonist osaline loobumine on ringkonnakohtule siduv kuna puuduvad seaduses
ettenähtud apellatsioonimenetluse jätkamist kohustavad alused. Ringkonnakohus võttis
osalise loobumise vastu ning seega tuleb apellatsioonimenetlus selles osas lõpetada.

5.2 Kõigepealt võtab kolleegium seisukoha süüdistatava apellatsioonis toodule, millega
kokkuvõtvalt on maakohus rikkunud KrMS § 339 lg 1 p 12, lg 2 sätteid.
Kohtukolleegium leiab üheselt, et ainetu on süüdistatava väide, et maakohus on rikkunud
KrMS § 339 lg 1 p 12 sätteid.
Riigikohtu Üldkogu on oma lahendis 3-1-2-1-00 asunud seisukohale, et isikule, kelle tegudele
hinnang antakse, peab olema tagatud võimalus realiseerida Põhiseaduse §-s 24 sätestatud
õigust olla oma kohtuasja arutamise juures, õigus kaitsja abile, esitada tõendeid ja argumente
kuriteosündmuse ja süü kohta ning Inimõiguste ja põhivabaduste kaitse Euroopa
konventsiooni (EIK) artiklis 6 (3a), (3b), (3c) , (3d) ja (3e) sätestatud õigusi. Kui kohtualune
ei saa omi õigusi tõhusalt kaitsta, võib sellel olla kumulatiivne toime, mistõttu kohtulik
arutamine võib tervikuna osutuda ebaõiglaseks.
Kolleegium leiab üksmeelselt, et käesolevas kriminaalasjas ei ole tegemist
kriminaalmenetlusõiguse olulise rikkumisega KrMS § 339 lg 1 p 12 mõttes. Käesolevas asjas
on süüdistatav Janis Skopecs olnud maakohtus oma kohtuasja arutamise juures, saanud
esitada tõendeid ja taotlusi ning anda ütlusi, seega saanud kaitsta oma õigusi tõhusalt. Tal on
olnud tagatud kaitsja abi, saada teavet tema vastu esitatud süüdistuse iseloomust ja alustest
ning kasutada tasuta tõlgi abi, kui ta ei mõista või ei räägi kohtus kasutatavat keelt.
Käesolevas asjas oli loetletud õiguste kasutamine süüdistataval täiel määral võimalik, s.h
Inimõiguste ja põhivabaduste kaitse Euroopa konventsiooni (EIK) artiklis 6 (3a), (3b), (3c) ,
(3d) ja (3e) sätestatud õigused. Maakohtus toimunud kohtulik arutamine on olnud terviklikult
õiglane.




                                                                                          8(18)
KrMS § 224 lg 1 kohaselt esitab prokuratuur kaitsjale juba kohtueelse menetluse
lõpuleviimisel kriminaaltoimiku koopia, mida kaitsja tutvustab KrMS §-s 2241 lg 1 sätestatud
juhtudel ja korras ka kahtlustatavale või süüdistatavale. Sellise regulatsiooni mõte saab olla
vaid see, et kohtumenetluse pooled ei tutvu kriminaaltoimikus olevate tõenditega
esmakordselt alles kohtuistungil, vaid juba kohtuistungiks ette valmistudes (vt Riigikohtu
kriminaalkolleegiumi lahend 3-1-1-90-11). Kolleegium ei tuvastanud KrMS § 244 lg 1 ja
KrMS § 2241 lg 1 rikkumisi.
KrMS § 10 lg 2 sätestab, et kahtlustatavale, süüdistatavale, kannatanule, tsiviilkostjale ja
kolmandale isikule, kes ei valda eesti keelt, tagatakse tõlgi abi.
Kriminaalmenetluse seadustik ei näe ette kohustust tõlkida kahtlustatavale või süüdistatavale,
kes ei valda eesti keelt kogu kriminaalasja materjale emakeelde. KrMS § 10 lg 6 näeb ette, kui
kahtlustatav või süüdistatav ei valda eesti keelt, võib ta ise või tema kaitsja esitada
põhjendatud taotluse kriminaalasjas kahtlustuse või süüdistuse sisu arusaamise või menetluse
õigluse tagamise seisukohast olulise dokumendi tõlkimiseks emakeelde või keelde, mida ta
valdab. Kui menetleja leiab, et dokumentide tõlkimise taotlus ei ole tervikuna või osaliselt
põhjendatud, vormistab ta keeldumise määrusega. Süüdistatav on maakohtu istungil
märkinud, et tema emakeel on läti keel, kuid on kinnitanud, et valdab vabalt ka vene keelt
ning kohtueelsel uurimisel suheldi temaga vene keeles (kd 1 lk 54), seega on kahtlustatavaga
suheldud keeles mida ta valdab. Samuti kinnitas süüdistatav maakohtus, et allkirjastas
dokumendid, et on nõus vene keelega, läti keele tõlki ei olnud.
Riigikohtu kriminaalkolleegium on oma lahendis nr 3-1-1-74-97 üheselt märkinud, et
vastavalt Euroopa Inimõiguste Konventsiooni (EIK) artikli 6 punktile 3 "e" on süüdistataval
õigus kasutada tasuta tõlgi abi, kui ta ei valda kohtumenetluse keelt või ei suuda end selles
väljendada. Selle inimõigusega tagatakse süüdistatavale adekvaatne arusaamine
kohtumenetluse käigust ning seeläbi - aus kohtumenetlus. EIK tekstist ega ka mitte
Strasbourg'i Kohtu praktikast ei tulene, et süüdistatavale tuleks obligatoorselt tagada
emakeelne tõlge. EIK artikli 6 punkti 3 "e" nõuded on täidetud, kui tõlgi vahendusel on
tagatud süüdistatava piisavalt adekvaatne arusaamine kohtumenetluse käigust. Kõnealuse
inimõiguse tagamisel süüdistatavale tuleb õiguskaitseasutustel arvestada ka teise - EIK artikli
6 punktis 1 sätestatud põhiõigusega. See tähendab, et juhtudel, mil süüdistatav valdab mitut
keelt, on õiguskaitseasutustel - tagamaks kohtumenetlus mõistliku aja jooksul - õigus ja
kohustus kehtestada süüdistatavale tõlkekeeleks neist kättesaadavaim - keel, mis on suhteliselt
enamlevinud, mille tõlkekvaliteet on lihtsamini kontrollitav ja mida valdavad tõlgid on
vajadusel lihtsamini asendatavad. Kolleegium asub seisukohale, et süüdistatav Janis Skopecs
valdab piisavalt vene keelt ulatuses, mis võimaldab tal adekvaatse arusaamise
kriminaalmenetluse käigust. Kriminaalasja materjalidest ei nähtu ning seda ei väida ka
apellant, et tema või tema kaitsja oleksid taotlenud menetlejalt kriminaalasja materjalide
tõlkimist emakeelde, mistõttu ei saa KrMS § 10 lg 6 sätestatud õiguse kasutamata jätmine olla
aluseks hilisemale apellatsiooni esitamisele.
Riigikohtu kriminaalkolleegium on lisaks üheselt märkinud, et KrMS § 339 lg 1 p-s 9
sätestatu kohaselt on absoluutseks kriminaalmenetlusõiguse oluliseks rikkumiseks vaid
kriminaalasja kohtulik arutamine tõlgi osavõtuta keeles, mida süüdistatav ei valda.
Kohtueelsest menetlusest aga saab eesti keelt mittevaldava süüdistatava puhul tõlgi
puudumine olla käsitatav kriminaalmenetlusõiguse olulise rikkumisena KrMS § 339 lg 2
mõttes vaid siis, kui on täiendavalt tuvastatud, et just nimelt tõlgi puudumisega kaasnes või
võis kaasneda kohtuotsuse ebaseaduslikkus või põhjendamatus. Sisuliselt tähendab KrMS §-s
10 ja § 339 lg 1 p-s 9 sätestatu tõlgendamine nende koostoimes seda, et nõutava tõlgi
puudumine kohtueelses menetluses on üldjuhul kohtumenetluses heastatav (vt 3-1-1-58-10).
Kolleegium leiab, et Janis Skopecsi kriminaalmenetluses kohtueelsel uurimisel venekeelse
tõlke tagamisega ei ole tema suhtes rikutud ei (EIK) artikli 6 punktis 3 "e" sätestatud


                                                                                         9(18)
inimõigust ega ka mitte KrMS § 10 lg-ts sätestatut. Seega on ainetu süüdistatava väide tema
kaitseõiguse rikkumisest KrMS § 339 lg 1 p 12 ja ka lg 2 mõttes.

Kolleegium asub seisukohale, et ainetu on ka süüdistatava apellatsioonis toodu, et
kriminaalasjade     ühendamata     jätmisega    on      maakohus      rikkunud     oluliselt
kriminaalmenetlusõigust KrMS § 339 lg 2 mõttes. Süüdistatav leiab, et maakohus jättes tema
varguse episoodid ühendamata Valgas oleva kriminaalasjaga, milles kahtlustatakse teda 60
varguse episoodis on tema kriminaalasja igakülgne, täielik ja objektiivne arutamine
raskendatud ja kriminaalasjade ühendamisega oleks kõik kaudsed tõendid kummutatud.

KrMS § 216 lg 3 p 1 sätestab üheselt, et ühiseks menetluseks võib ühendada mitu
kriminaalasja, kui isikut kahtlustatakse või süüdistatakse mitme kuriteo toimepanemises.
Kriminaalmenetluse seadustik ei näe ette kohtule kohustust ühendada kriminaalasjad ühiseks
menetluseks, vaid näeb ette selle võimaluse. Käesolevas asjas nähtub üheselt, et antud asi oli
saadetud arutamiseks Pärnu Maakohtule aprillis 2015, kuid teise kriminaalasja materjalid on
saadetud alles Lõuna Ringkonnaprokuratuuri Valga prokurörile (kd 1 lk 40). Seega ei ole
teine asi veel kohtusse saadetud, mistõttu puudus maakohtul üldse võimalus ühendada
kriminaalasju ühiseks menetluseks. Ka ei olnud maakohtul otstarbekaks oodata ära teise
kriminaalasja kohtueelse uurimise lõppemine, kuivõrd tegemist oli 60 kuriteo episoodiga ning
käesolevas asjas viibis süüdistatav vahi alla juba 12.11.2014.a. Igal menetlejal on kohustus
tagada mõistlik menetlusaeg ja seda enam, kui isik viibib vahi all. Ka Riigikohtu
kriminaalkolleegium on asunud seisukohal, et teatud juhtudel võib siiski olla õige lahendada
ühe ja sama süüdistatava erinevaid tegusid erinevate kriminaalasjade raames. Seda näiteks
juhul, kui isiku ühe teo osas on kohtueelne menetlus jõudnud lõppjärku, samas kui teise teo
osas on menetlus veel algstaadiumis (vt 3-1-1-43-10). Kolleegium on veendunud, et kõigi
süüdistatavale süüksarvatavate tegude liitmine ühiseks menetluseks ei oleks olnud mõistlik
menetluslik valik. Lisaks ei ole süüdistatav apellatsioonis märkinud ega põhjendanud millised
konkreetsed tõendid teises kriminaalasjas oleks lükanud ümber selles kriminaalasjas kogutud
tõendid. Kolleegium asub kokkuvõtvalt seisukohale, et puuduvad alused maakohtu otsuse
tühistamiseks KrMS § 339 lg 2 alusel viitega KrMS § 216 rikkumisele.

5.3 Esitatud apellatsioonis taotleb süüdistatav maakohtu poolt käsitletud tõenditest tehtud
järelduste ümberhindamist ja tema õigeksmõistmist temale inkrimineeritud kuritegudes KarS
§ 199 lg 2 p 8, 9 järgi 11 episoodis ja KarS § 266 lg 2 p 1 järgi.
Kohtukolleegium ei nõustu apellatsiooni järeldusega, et kohus on hinnanud tõendeid
kallutatult ja rikkunud KrMS § 61 lg 2 sätestatut. Maakohus on hinnanud kõiki tõendeid
nende kogumis oma siseveendumuse järgi. Süüdistatav taotleb maakohtu poolt hinnatud
tõendite ümberhindamist ning õigeksmõistva otsuse tegemist. Asjaolu, et süüdistatav ei ole
nõus maakohtu poolt tõendite hindamisel tehtud järeldusega ei anna alust tuvastada, et
maakohus poleks tõendeid hinnanud. Riigikohus on korduvalt selgitanud, et kõigi tõendite
hindamine kogumis kohtu siseveendumuse alusel KrMS § 61 lg 2 järgi eeldab tõendite
kaalumist, nende usaldusväärsuse hindamist ja vastuolu korral otsustamist, millisele tõendile
tugineda. See, kas kohus on pidanud mingit tõendit teisega võrreldes eelistatuks aprioorselt
või on jõudnud sellele järeldusele tõendeid kogumis hinnates, on tuvastatav kohtuotsuse
põhjenduste alusel (Riigikohtu otsused nr 3-1-1-88-06, 3-1-1-4-07). Maakohus on
põhjendanud miks ta hindab omavahel tõendamisesemesse kuuluvate asjaolude kohta
riimuvad tõendid usaldusväärseks. Kohtukolleegium ei pea vajalikuks uuesti tõendite analüüsi
korrata ja leiab, et maakohus ei ole rikkunud tõendite kogumis hindamise põhimõtet.
Maakohus on põhjalikult iga kuriteo episoodi eraldi analüüsinud ja põhjendanud ning andnud
kohtuistungil vahetult uuritud tõenditele hinnangu.


                                                                                       10(18)
Kohtukolleegium juhib tähelepanu ka Riigikohtu kriminaalkolleegiumi 5. mai 2003. a otsuses
nr 3-1-1-17-03 väljendanud seisukohale, mille kohaselt kriminaalmenetluses lasub tõendite
esmase hindamise kohustus esimese astme kohtul. Riigikohtu praktikas on ringkonnakohtu
tõendite hindamist puudutavate volituste osas asutud seisukohale, et ringkonnakohtul on õigus
esimese astme kohtu poolt kriminaalasjas kogutud tõenditele antud hinnangut muuta vaid siis,
kui selleks on veenvad põhjused. Lisaks sellele on Riigikohtu kriminaalkolleegium 26.
septembri otsuses nr 3-1-1-77-05 märkinud, et kui erinevad kohtud hindavad tõendeid ning
nendest tehtavaid järeldusi olulisel määral erinevalt, peab ringkonnakohus lisaks omapoolsele
tõendite analüüsile näitama ära ka esimese astme kohtu poolt tõendite hindamisel tehtud vead,
mis kinnitavad kohtuliku uurimise ühekülgsust või puudulikkust ja mis viivad enda
koostoimes või ka eraldivõetult maakohtu järeldused mittevastavusse faktiliste asjaoludega.
Kohtukolleegium leiab, et apellatsioonis toodud väidete kui maakohtu otsuses sisalduva
põhjalike tõendite analüüsi pinnalt ei ole võimalik leida veenvaid argumente maakohtu
süüdimõistva kohtuotsuse tühistamiseks ja Janis Skopecsi suhtes õigeksmõistva kohtuotsuse
tegemiseks temale esitatud süüdistustes KarS § 199 lg 2 p 8, 9 järgi 11 episoodis ja KarS §
266 lg 2 p 1 järgi. Maakohus on vastavalt KrMS § 61 lg 2 hinnanud kõiki tõendeid nende
kogumis ning tõendite kogumile, eelkõige just paljudele kaudsetele tõenditele hinnangu
andmise tulemina, on kohus jõudnud veendumusele, et süüdistused KarS § 199 lg 2 p 8, 9 §
266 lg 2 p 1 järgi on põhjendatud, tõendamisesemesse kuuluvad asjaolud tõendatud, mis
omakorda andiski kohtule aluse Janis Skopecsi suhtes süüdimõistva otsuse tegemiseks temale
inkrimineeritud kuritegudes.
Esitatud apellatsioonides korratakse peamiselt samu väiteid, mida süüdistatav ja kaitsja
esitasid esimese astme kohtuistungil ning millele kohus on juba oma hinnangu andnud,
mistõttu ringkonnakohtu ees ei tõstatata mingeid uusi õiguslikke ega tõenduslikke argumente.
Kohtukolleegium nõustudes maakohtu otsuse põhjenduste ja järeldustega, ei pea neid KrMS §
342 lg 3 p 1 sätestatud õigust kasutades täies mahus vajalikuks korrata, vaid piirdub hinnangu
andmisega apellatsioonides esitatud peamistele väidetele.

5.4 Apellandid on apellatsioonides leidnud, et Janis Skopecsi süüdimõistmisel 11-s varguse
episoodis ja 7-s omavolilises sissetungis on kohus tuginenud vaid kaudsetele tõenditele,
mistõttu on tegemist rikkumisega ja Janis Skopecsi süüdimõistmine on oletuslik.
Kolleegium märgib, et puudub õiguslik keeld isiku süüditunnistamiseks ka ainuüksi kaudsete
tõendite alusel ning osutab, et nii nagu maakohus on otsuses ära näidanud, on Riigikohus oma
korduvates lahendites /nt 3-1-1-8-10, 3-1-1-15-12/ märkinud, et kohtupraktikas ei ole
välistatud isiku süüditunnistamist ka kaudsetele tõenditele tuginevalt. Riigikohus on
selgitanud, et otsesed ja kaudsed tõendid ei erine teineteisest mitte nendes sisalduva teabe
tõeväärtuse poolest, vaid selle poolest, kui vahetult nad kuriteo toimepanemise asjaolusid
kajastavad. See, kas mingi kuriteo toimepanemise asjaolud igal konkreetsel juhul peegelduvad
välismaailmas otseste või pelgalt kaudsete tõenditena, on üldjuhul puhtobjektiivne ja
juhulikkuse põhimõttele alluv protsess, mille muutmine ei sõltu menetleja tahtest. Kui mingi
kuriteo asjaolud on jätnud välismaailma vaid selliseid jälgi, millest saaks kujuneda üksnes
kaudsed tõendeid, ei ole võimalik tõsiseltvõetavalt eitada kuriteo asjaolude selgitamise
vajalikkust ja võimalikkust ka ainult nende kaudsete tõendite alusel. Kohtupraktika
üldistamisest lähtuva ning süüteomenetluste alases erialakirjanduses sageli korratava
arusaama kohaselt võib mingi kaudne tõend, eriti kogumis asitõendiga, olla otsesest tõendist
oluliselt usaldusväärsem, seda eriti juhul, mil otsene tõend lähtub isikulisest tõendiallikast.
Otsese tõendi sisuks on teave, mis vahetult kinnitab või välistab isiku poolt kuriteo
toimepanemise mingit asjaolu, kaudse tõendi sisuks seevastu on teave, mis ei kajasta küll
kuriteo tehiolu ennast, kuid võimaldab teha olulisi järeldusi sellega seotud muude asjaolude
kohta. See seab aga spetsiifilisi nõudmisi ka kaudsetele tõenditele tuginevale tõendamisele.


                                                                                        11(18)
Nimelt tuleb kaudsetele tõenditele rajaneva tõendamise puhul tõendamiseseme suhtes
eraldivõetult mitterelevantsetest asjaoludest kujundada selline uue kvaliteediga asjaolude
kogum (süsteem), mis võimaldab teha tõsikindlaid järeldusi kuriteo asjaolude suhtes. Seetõttu
omandab kaudsete tõenditega tõendamisel erilise tähenduse KrMS § 61 lg-s 2 sisalduv nõue
hinnata tõendeid nende kogumis (RKKKo nr 3-1-1-8-10 p 9, 10). Maakohus on hinnanud
Janis Skopecsi süüd kinnitavaid tõendeid nende kogumis (kd 4 lk 89-98) ning ringkonnakohus
ei näe siis õiguslikke minetusi ning otseste tõendite puudumine iseenesest ja vahetult ei
tähenda veel kahtluste olemasolu, mida tuleks tõlgendada süüdistatava kasuks.

5.5 Võistlevuse põhimõte on sätestatud KrMS §-s 14, mille kohaselt täidavad süüdistus- ja
kaitsefunktsioone ning kriminaalasja lahendamise funktsioone eri menetlussubjektid.
Erinevalt uurimispõhimõttele rajanevast kriminaalmenetlusest vastutab võistlevas menetluses
süüdistuse ja seda toetavate tõendite esitamise eest prokurör. Kohus on erapooletu
õigusemõistja, kelle roll seisneb eelkõige tõendamise reeglite järgimise tagamises
kohtuistungil, seejärel kogutud tõendite hindamises ja nende pinnalt otsuse tegemises.
Kolleegium peab vajalikus rõhutada, et isikut süüstavate või õigustavate tõendite esitamise
kohustus lasub kohtumenetluse pooltel. Maakohtu protokollidest ega kaitseaktist ei nähtu, et
kaitsja või süüdistatav oleks taotlenud mingite tunnistajate kutsumist kohtuistungile või
tõendite vastuvõtmist. Ka ei olnud kaitsjal ega süüdistataval taotlusi või täiendusi enne
kohtuliku uurimise lõpetamist. Süüdistatav Janis Skopecsi viibis maakohtu istungil oma
kohtuasja arutamise juures ning on saanud esitada nii tõendeid kui taotlusi, mistõttu on ainetu
Janis Skopecsi poolt apellatsioonis toodud väited, et tema õigusi oleks kuidagi rikutud.
Tõendite esitamise kohustus lasub süüdistajal ja kaitsjal ning kohus peab üldjuhul tegema
otsuse talle esitatud tõendite pinnalt. Selline seisukoht on kooskõlas Riigikohtu
kriminaalkolleegiumi otsusega nr 3-1-1-67-06. Maakohus on otsuse järeldustes toetunud
maakohtu istungil vahetult uuritud tõendite kogumile. Antud põhimõtete kohaselt ei ole
asjakohased apellantide etteheited kohtule, et otsuse tegemisel ei võetud arvesse just kaitsja
esitatud väiteid. Samas puuduvad apellatsioonides põhjendused, miks tuleb kaitseväiteid
kuriteosündmusest pidada eluliselt usutavamaks kui süüdistus versiooni.

5.6 Apellatsioonis tõstatatud küsimus erinevate ekspertiiside eksperdiarvamuse osas märgib
kolleegium sarnaselt maakohtuga, et Riigikohus on lahendis nr 3-1-1-63-08 märkinud, et
senises praktikas on põhimõtteliselt aktsepteeritud tõendina kategoorilise eksperdiarvamuse
kõrval ka tõenäolikku arvamust (vt Riigikohtu 2. detsembri 1997.a kohtuotsus nr 3-1-1-121-
97 - RT III 1998, 1, 7). Kehtivast kriminaalmenetlusõigusest ei tulene nõuet, et tõendina saaks
käsitada üksnes kategoorilises vormis antud eksperdi arvamust, mistõttu on kohtud õigustatud
kriminaalasja lahendamisel tuginema ka tõenäolikus vormis antud eksperdiarvamusele.
Lisaks märgib kolleegium, et kriminaalmenetlusseadustik ei näe ette loetelu tõenditest, mida
kohtueelsel uurimisel koguda ning kohtuistungil uurida tuleks. Ekspertiisiakt on vaid üks
tõendi liik KrMS § 63 lõikes 1 toodud tõendite loetelust ning ühelgi tõendil ei ole kohtu jaoks
ette kindlaksmääratud jõudu.

5.7 Apellant Janis Skopecs on asunud seisukohale, et paljude varguse episoodide ja
omavolilises sissetungi episoodide osas ei ole tõendeid, kuid ka nendes episoodid on teda
tunnistatud süüdi. Riigikohtu kriminaalkolleegium on märkinud, et sageli on nimelt erinevate
kuritegude toimepanemise viis (nn modus operandi) niisuguseks kaudsete tõendite pinnalt
süsteemiloovaks faktoriks, mis võimaldab lõppkokkuvõttes tõsikindlalt järeldada, et mitmed
erinevad kuriteod on toime pannud sama isik. Ka Riigikohtu varasemas praktikas on asutud
seisukohale, et erinevate kuritegude toimepanemise asjaolude silmnähtaval kokkulangemisel
võib sellest teha järelduse nende kuritegude toimepanemise kohta sama isiku poolt (vt 6. mai


                                                                                        12(18)
2005 otsuse nr 3-1-1-32-05 p 8 või 10. novembri 2009 otsuse nr 3-1-1-87-09 p 11). Modus
operandi usaldusväärsust tõendamise moodusena kinnitab ka sarnaste juhtumite arv.
Kuritegude toimepanemise sarnane viis on seejuures üldtunnustatult üheks kaudseks tõendiks,
mille alusel saab täiendavalt tuvastada isiku süüküsimuse.
Maakohus on asunud seisukohale, et kuigi Janis Skopecsi valdusest leiti kannatanute vara,
vaid mõnes temale inkrimineeritud episoodis on muude tõendite põhjal tuvastatud, et
eluruumidesse sissetungimine ja vargused on pandud toime sarnaste tunnustega (kd 4 lk 96-
98). Kolleegium nõustub maakohtuga, et kuna kuriteopaikades on abivahendit kasutades lahti
murtud või üritatud lahti murda kas korteri/ridaelamu/eramu esimese korruse aken, akende ja
uste lahti murdmiseks on kasutatud sama tehnikat, vahendi kasutamise eripära või tekitatud
tagajärgede iseloom on spetsiifiline, siis ei ole meelevaldne järeldada kõigi kuritegude
toimepanemisest Janis Skopecsi poolt. Samuti nõustub kolleegium maakohtuga, et käesoleva
kriminaalasja puhul kinnitab modus operandi usaldusväärsust tõendamisel seegi, et lisaks
12.11.2014 kuritegude aadressidel XXXXX XXX-X, XXX X-X ja XXX XX-X Pärnus (mida
apellant Janis Skopecs apellatsioonis ei vaidlusta) võivad ka XXX XX-1, XXXXXXXXX
XX-XX, XXX X-X, XXX XX-XX, XXXXX-XXXXX XXX, XXXX X-XX, XXXXXXXXX
XX-XX, XXXXXXX XXXX XX-X, XXXXX XX, XXX XX-X, XXX XX-XX, toimepadud
kuritegude sündmuskohtade akende, rõdu- ja terrassiuste ning lengide muukimisjäljed olla
tekitatud sama, J. Skopecsi ja M. Sedlinši kinnipidamisel nende juurest leitud, kollase ja
musta värvi peaga kruvikeerajaga. Aktiga on tuvastatud mikrosiljäljendites talletatud
muukimisjäljed kattuvus üldtunnustes (jälgede mõõtmed, kuju) kriminaalasja episoodide
sündmuskohtade muukimisjälgede ja ekspertiisiks esitatud kruvikeeraja vahel, mida kasutati
XXXX-XXXXX X-X (mida apellant Janis Skopecs apellatsioonis ei vaidlusta) eluruumi sisse
murdmiseks. Kolleegium asub kokkuvõtvalt seisukohale, et käesolevas asjas võib
lõppkokkuvõttes tõsikindlalt järeldada, et mitmed erinevad kuriteod ( nii KarS § 199 lg 2 p 8,
9, § 266 lg 2 p 1 järgi ) on toime pannud sama isik, s.o süüdistatav Janis Skopecs.

5.8 Väide, et süüdistatav Janis Skopecs ei ole pannud toime kuritegusid Eesti Vabariigis ning
teises kriminaalasjas kogutud tõendid välistavad tema süü selles kriminaalasjas on Riigikohtu
kriminaalkolleegiumi seisukohast tulenevalt oma olemuselt võrdne ükskõik millise teise
kaitseteesiga – nt et isik viibis süüteo toimepanemise ajal mujal, ta oli süüteo toimepanekuks
sunnitud, ta viibis hädakaitseseisundis, kuriteo on sooritanud hoopis kolmas, senises
menetluses tuvastamata isik, tema suhtes on esitatud fabritseeritud valetõendeid jne.
Riigikohtu kriminaalkolleegium on märkinud, et kõik need argumendid on suunatud nn
põhjendatud kahtluse tekitamisele, mis peaks juhul, kui konkreetne argument (või
argumentide kogum) on tõsiseltvõetav ning seda ei suudeta tõenduslikult kummutada, viima
edasiselt in dubio pro reo põhimõtte (KrMS § 7 lg 3) rakendamiseni ning potentsiaalselt ka
õigeksmõistva otsuse tegemiseni või kriminaalmenetluse lõpetamiseni (vt RKKKo 3-1-1-77-
15). Nii on Riigikohtu kriminaalkolleegium üheselt antud lahendis märkinud, et oluline on
aga silmas pidada, et selle nn põhjendatud kahtluse tekkeks (sh ka KrMS § 7 lg 3 tähenduses)
peab kriminaalasjas esinema tõsiseltvõetav tõenduslik alus. Põhjendatud või siis ka
kõrvaldamata kahtluse nõue ei tähenda seega kindlasti seda, et kohtul tuleks isiku
süüküsimuse käsitlemise aluseks võtta süüdistatava jaoks soodsaim versioon olukorras, kus
puuduvad igasugusedki kaitseversiooni kinnitavad toetuspunktid. Tõenduslikult tähendab see,
et esitatud kaitsetees peab olemuslikult haakuma kriminaalasjas kinnitust leidnud ülejäänud
tõendikogumiga.
Kolleegium asub seisukohale, et käesolevas asjas ei haaku esitatud kaitseteesid kriminaalasjas
kinnitust leidnud ülejäänud tõendikogumiga, mistõttu on ainetu rääkida isiku süüküsimust
puudutavast põhjendatud kahtlusest.



                                                                                       13(18)
Võttes arvesse kõike ülaltoodut, leiab kohtukolleegium, et Janis Skopecs käitumine on õigesti
kvalifitseeritud KarS § 199 lg 2 p 8, 9, § 266 lg 2 p 1 järgi. Maakohus on kohtuotsuses
kirjeldanud ka asjaolusid, mis annavad aluse kvalifitseerida süüdistatavale esitatud
süüdistused KarS § 199 lg 2 p 8, 9, § 266 lg 2 p 1 järgi (kd 4 lk 98-99) ning need
põhjendused on maakohtu otsuses piisavad. Lisaks on maakohus analüüsinud põhjalikult
süüdistatava kaitsja väiteid, versiooni ja tõstatatud kahtlusi, analüüsinud objektiivset
koosseisu kui ka subjektiivset külge, millega kolleegium täielikult nõustub ning andnud
sellega seisukoha ka juba apellatsioonis esitatule.
Süüdistatava apellatsioonis toodu, et KarS § 266 lg 2 p 1 kvalifikatsioon ei ole õige ja antud
episoodid tuleks kvalifitseerida KarS § 199 järgi vargustena, märgib kolleegium järgmist.
Maakohus on süüdistatava süüdi tunnistanud KarS § 266 lg 2 p 1 järgi, seega kergemas
kuriteokoosseisus kui seda on KarS § 199 kvalifikatsioon. Ringkonnakohtu pädevuses on teha
maakohtu otsusega võrreldes uus, süüdistatava olukorda raskendav kohtuotsus üksnes
prokuröri või kannatanu vastava apellatsiooni alusel. Seega on ringkonnakohtul volitus muuta
maakohtu otsusega kuriteole antud kvalifikatsiooni süüdistatava olukorda raskendavas suunas
vaid prokuröri või kannatanu vastava apellatsiooni alusel. Käesolevas asjas ei ole prokurör
ega kannatanud vastavat apellatsiooni esitanud, mistõttu puudub kolleegiumil pädevus
maakohtu otsusega võrreldes raskema otsuse tegemiseks isegi juhul kui süüdistatav on sellise
apellatsiooni esitanud.

6. Apellant Janis Skopecs on alternatiivselt apellatsioonis palunud ka karistuse kergendamist,
mistõttu võtab kolleegium seisukoha ka mõistetud karistuste osas.
Kohtupraktikas välja kujunenud seisukoha järgi tuleb karistuse mõistmisel võtta lähtepunktiks
karistusseadustiku eriosa normi sanktsiooni keskmine määr. Seejärel tuvastatakse süüdistatava
süü suurus ning karistust kergendavad ja raskendavad asjaolud, mille põhjal saadakse
konkreetse süüdlase süü suurusele vastav karistuse määr (vt nt Riigikohtu
kriminaalkolleegiumi 24. oktoobri 2011. a otsus kriminaalasjas nr 3-1-1-77-11, p 11 ja 17.
mai 2013. a otsus kriminaalasjas nr 3-1-1-52-13, p 19).
Käesoleval juhul ei ole maakohus karistusliigi ja -määra valikul materiaalõigust ebaõigesti
kohaldanud ning maakohus on jälgitavalt põhjendatud karistusliigi ja -määra valiku aluseks
olevaid asjaolusid. Nii on maakohus arvestanud karistust kergendavate ja raskendavate
asjaolude puudumist, süüdlase iseloomustavaid andmeid, samuti üld- kui ka eripreventiivseid
eesmärke. Kohtukolleegium nõustub maakohtu põhistatud järeldustega ning apellatsiooni
väidete osas peab vajalikuks märkida vaid järgnevat.
KarS § 56 lg 2 kehtestab põhimõtte, et kui eriosa paragrahv võimaldab vangistuse kõrval
mõista ka muid, kergemaid karistusi, peab kohus otsuses vangistuse mõistmist põhistamata.
Käesolevas asjas on maakohus seda ka teinud. Riigikohus on otsuses nr 3-1-1-24-07
märkinud, et kui eriosa koosseisu sanktsioon näeb lisaks vangistusele ette ka kergemaliigilise
karistuse, võib vangistust karistusena mõista üksnes olukorras, kus kergemaliigiliste karistuste
võimalused on selgelt ebapiisavad või varasemate katsete käigus end ammendanud.
Maakohus on põhjendanud süüdlasele mõistetavat vangistust kooskõlas KarS § 56 sätestatuga
ning ringkonnakohus ei tuvastanud maakohtu poolt materiaalõiguse ebaõiget kohaldamist,
mis annaks aluse otsuse tühistamiseks ning süüdlasele uue karistuse mõistmiseks. Kolleegium
asub seisukohale, et kergemaliigilise karistuse võimalused on selgelt ebapiisavad ning
tuvastamist leidnud tehiolude taustal on kohus mõistnud Janis Skopecsile karistused, mis
vastavad täielikult tema süüle. Süüdistatava arusaama enda teo tähendusest ning ka
tagajärgedest suudab (sh õiguskorra huvisid silmas pidades) käesoleval juhul tagada vaid
vangistus.
Samuti leiab kohtukolleegium, et maakohus on jälgitavalt põhjendatud karistusmäära valiku
aluseks olevaid asjaolusid. Maakohus on oma otsuses märkinud, et KarS § 199 lg 2 p 8, 9


                                                                                         14(18)
näeb ette karistusena rahalise karistuse või kuni viieaastase vangistuse, seega sanktsiooni
keskmine määr on 2 aastat 6 kuud vangistust. KarS § 266 lg 2 p 1 näeb ette karistusena
rahalise karistuse või kuni kolmeaastase vangistuse, seega sanktsiooni keskmine määr on 1
aastat 6 kuud vangistust. Maakohus on Janis Skopecsile mõistnud KarS § 199 lg 2 p 8, 9 järgi
vangistuse 2 aastat 6 kuud ning KarS § 266 lg 2 p 1 järgi vangistuse 1 aasta 6 kuud, seega
sanktsiooni keskmises määras.
Riigikohtu kriminaalkolleegium on korduvalt rõhutanud oma lahendites ( nt nr 3-1-1-76-12;
3-1-1-58-13), et kui isik on kriminaalasja esemeks oleva ühe või mitme teoga täitnud
kuriteokoosseisu mitu erinevat kvalifitseerivat tunnust, tuleb hinnata tema süüd reeglina
suureks. Käesolevas kriminaalasjas on süüdistatava käitumises tuvastatud (KarS § 199) kaks
kvalifitseerivat tunnust, s.o sissetungimine (p 8) ja süstemaatilisus (p 9), mistõttu on Janis
Skopecsi süü keskmisest oluliselt suurem. Ka ei ole vähetähtis, et Janis Skopecs mõisteti
süüdi 15 varguse ja 7 omavolilise sissetungi episoodis, seega kokku 22-s kuriteo episoodis.
Samuti võivad süü suurust iseloomustada isiku koosseisupärase käitumise süstemaatilisus,
tagajärje raskus. Neid kõiki põhimõtteid on maakohus järginud. Maakohus ei ole tuvastanud
karistust kergendavaid asjaolusid ning neid ei tuvastanud ka ringkonnakohus. Kolleegium
asub seisukohale, et süü suuruse arvestamisel tuleb arvestada ka objektiivseid asjaolusid, s.o.
tegu ja tagajärge ning subjektiivseid asjaolusid, s.o. motiivi ja eesmärki. Maakohus on
õigustatult arvestanud süü suuruse vaagimisel tahtluse liiki, kuivõrd süü suurus sõltub ka
sellest millise tahtluse liigiga on tegu toime pandud. Kolleegium leiab üksmeelselt, et
kriminaalasjas ei esine asjaolusid ning neid ei ole märgitud ka süüdistatava Janis Skopecs
apellatsioonis, mis annaksid aluse mõista süüdistatavale KarS § 199 lg 2 p 8, 9 järgi või KarS
§ 266 lg 2 p 1 kvalifitseeritava kuriteo eest karistus sanktsioonis sätestatud alla alammäära või
sanktsiooni alammääras.
Karistusseadustiku mõtte kohaselt tuleb karistuse mõistmisel keskenduda põhiliselt teole ja
üldjuhul ei tohi süüdistatava isik kuriteost lahutatult olla iseseisvaks karistuse liigi ning määra
valiku aluseks, kuid samas tuleb siiski vältimatult arvestada süüdistatava isikuga
eripreventiivsest prognoosist lähtuvalt. Kellegi tegelik karistuslik mõjutamine saab toimuda
vaid inimese hoiakute muutmise kaudu ja seega konkreetse isiku omadusi arvestades. Seetõttu
peabki karistuse eripreventiivse eesmärgi saavutamiseks arvestama ka süüdlase isikut (vt
Riigikohtu otsused nr 3-1-1-40-04; 3-1-1-99-06). Tulenevalt Riigikohtu seisukohast on
maakohus õigustatult arvestanud          Janis Skopecs isikut (varasemalt Eesti Vabariigis
karistamata, kuid karistatud Läti Vabariigis korduvalt) karistuse mõistmisel. Apellant Janis
Skopecs ei ole apellatsioonis viidanud mingitele muudele asjaoludele, mis oleks seotud tema
isikuga või süüteo toimepanemisega ja mida kolleegium saaks lugeda süüd oluliselt
vähendavaks asjaoluks. Kokkuvõtvalt leiab kolleegium, et maakohus on vangistuse määra
mõistmisel kõike olulisi asjaolusid, mis võiksid mõjutada vangistuse määra juba arvesse
võtnud ning karistusmäärade veelgi lühendamiseks seaduslikud alused puuduvad.
Süüdistatava isik ning teda iseloomustavad andmed kuuluvad tõepoolest karistuse mõistmise
temaatikasse, kuid seejuures ei saa unustada, et karistuse mõistmise aluseks olev isiku süü
suurus on lahutamatult seotud ka toimepandud kuritegudega ehk siis õiguslikult etteheidetava
käitumisega.
Ka on maakohus õigustatult kohaldanud üksikkaristustest raskeima suurendamist ehk
karistuste osalise liitmise põhimõtet KarS § 64 lg 1 alusel, kuna toimepandud kuritegude arv
on kindlasti selleks teguriks, mis mõjutab süüdistatava süü suurust ja põhjendab liitkaristuse
moodustamisel asperatsioonipõhimõtte rakendamist.
7. Mõistetud lisakaristust pole apellatsioonides vaidlustatud. Maakohus on põhjendanud
süüdlasele mõistetavat lisakaristust kooskõlas KarS § 56 sätestatuga ning ringkonnakohus ei
tuvastanud maakohtu poolt materiaalõiguse ebaõiget kohaldamist, mis annaks aluse otsuse
tühistamiseks lisakaristuse kohaldamise osas. Kolleegium asub seisukohale, et lisakaristuse


                                                                                            15(18)
kohaldamine on olnud vastavuses süüdistatava süü suurusega. Inimõiguste kohus on leidnud
korduvalt, et väljasaatmist on peetud õigustatuks just selliste kuritegude puhul nagu näiteks
relvastatud rööv, vägistamine, vargus, narkokaubandus (vt Boujlifa vs. Prantsusmaa, lahend
21. oktoobrist 1997; Baghli vs. Prantsusmaa, lahend 30. novembrist 1999; El Boujaidi vs.
Prantsusmaa, lahend 27. septembrist 1997) (vt Riigikohtu kriminaalkolleegiumi lahend nr 3-
1-1-38-09).

8. Apellatsioonis ei ole tsiviilhagisid puudutavas osas mingeid argumente esitatud, kaitsja on
vaid märkinud, et kannatanute nõuded on pealiskaudselt tõendatud, seejuures viitamata
konkreetsetele hagidele mida vaidlustatakse apellatsioonimenetluses. Ka ei ole apellandid
esitanud apellatsioonis vastuväiteid nõuetele.
Ringkonnakohus peab vajalikus märkida, et ka tsiviilhagide rahuldamise osas kolleegium
rikkumisi ei tuvastanud.
Riigikohtu kriminaalkolleegium on oma lahendites nr 3-1-1-79-09; 3-1-1-106-12 väljendanud
seisukohta, et tsiviilhagi ei pea sisaldama neid hagi aluseks olevaid faktilisi asjaolusid, mis
kattuvad süüdistuse alusfaktidega (s.t tõendamiseseme asjaoludega KrMS § 62 mõttes) ega
tõendeid asjaolude kohta, mis kuuluvad samaaegselt nii süüdistuse kui ka tsiviilhagi aluse
hulka. Kannatanute tsiviilhagi aluseks olevad asjaolud kattuvad täielikult süüdistuse
alusfaktidega, mistõttu ei pea kannatanu tsiviilhagi sisaldama tõendeid nende asjaolude kohta,
mis kuuluvad samaaegselt nii süüdistuse kui ka tsiviilhagi aluse hulka.
Kolleegium märgib, et kriminaalasjas, kus on esitatud hagi kuriteoga tekitatud kahju
hüvitamise nõudes, peab kohus andma tuvastatud faktilistele asjaoludele paralleelselt nii
karistusõigusliku kui ka tsiviilõigusliku hinnangu, mida käesoleval juhul on maakohus ka
teinud. Maakohus on põhjendatult kannatanute kasuks välja mõistnud nende poolt esitatud
tsiviilhagid ja viidanud ka tsiviilhagi rahuldamise materiaalõiguslikule alusele.
Antud asjas pole alust maakohtule ette heita kannatanute poolt kohtulikul uurimisel antud
ütluste kajastamist või nendele kui usaldusväärsetele tõenditele tuginemist nii
karistusõigusliku kui ka tsiviilõigusliku hinnangu andmisel. Vaid kohtumenetluse poole
taotlusel ja seda viitega kohtueelsel uurimisel antud tunnistaja või kannatanu mingile
konkreetsele ütlusele, mitte aga ütlustele üldse, avaldab kohus isiku ristküsitluse käigus tema
poolt kohtueelsel uurimisel antud ütlused nende usaldusväärsuse kontrolliks. Selline põhimõte
on kehtestatud KrMS § 289. Riigikohus on korduvalt selgitanud, et tuleb silmas pidada, et
KrMS § 289 lg-s 1 otseselt märgitu kohaselt saab kohtueelses menetluses antud ütluste
avaldamine ristküsitlusel teenida eranditult vaid ristküsitlusel antud ütluste usaldusväärsuse
kontrollimise eesmärki, vt 3-1-1-152-06.
Käesolevas kriminaalasjas ei ole maakohtus toimunud kohtuistungil kohtumenetluse pooled
taotlenud kannatanute kohtueelsel uurimisel antud ütluste avaldamist, et kontrollida nende
usaldusväärsust. Kui menetlusosalised ei taotle konkreetset kohtueelsel uurimisel antud
ütluste avaldamist, siis pole alust ka maakohtule ette heita isiku poolt kohtulikul uurimisel
antud ütluste kajastamist või nendele kui usaldusväärsetele tõenditele tuginemist
tsiviilõigusliku hinnangu andmisel.

9. Apellant Janis Skopecs on vaidlustanud kohtuotsust ka asitõendi osas, leides, et sõrmus,
mille politsei võttis 12.11.2014 tema sõrmest on kihlasõrmus ning kuulub tagastamisele
temale.
Kohtuotsusega asitõendite suhtes rakendatavate meetmete kohaldamise õiguslik alus tuleneb
KrMS § 126 lg-st 3. KrMS § 126 lg 3 p 2 näeb ette, et muu asitõend tagastatakse menetleja
määruse või kohtuotsusega omanikule või seaduslikule valdajale. Kui sellise kaubandusliku
väärtusega asitõendi omanikku või seaduslikku valdajat ei ole tuvastatud, antakse asitõend
riigi omandisse KrMS § 126 lg 3 p 3 alusel.


                                                                                        16(18)
Otsustades KrMS § 306 lg 1 p 13 kohaselt, kuidas toimida asitõenditega, peab kohus
tuginema konkreetsele seaduslikule alusele ja otsustus peab olema õiguslikult ning faktiliselt
põhistatud (Riigikohtu kriminaalkolleegiumi 29. mai 2013. a otsus asjas nr 3-1-1-51-13, p 8).
AÕS § 34 lg 2 sätestab, et valdus loetakse seaduslikuks, kuni ei ole tõendatud vastupidist.
AÕS § 35 lg 3 kohaselt loetakse valdus ka heauskseks, kuni ei ole tõendatud vastupidist. See
tähendab muu hulgas seda, et iga isik, kelle valdusest menetleja mingi asja asitõendina ära
võtab, tuleb lugeda selle asja seaduslikuks valdajaks seni, kuni seaduses sätestatud korras ei
ole tuvastatud, et isiku valdus on ebaseaduslik. AÕS § 34 lg-st 2 ja § 35 lg-st 3 tulenev
valduse seaduslikkuse presumptsioon annab materiaalõigusliku aluse tagastada asi KrMS
§ 126 lg 3 p 2 korras isikule, kellelt menetleja selle asitõendina ära võttis. Selline seisukoht on
kooskõlas Riigikohtu kriminaalkolleegiumi määruses nr 3-1-1-35-12 väljendatud
seisukohaga.
Maakohtu otsuse järgi võeti sõrmus ära süüdistatava Janis Skopecsi kahtlustatavana
kinnipidamisel. Käesolevas asjas ei ole tõusetunud vaidlust, et isik, kellelt menetleja asja
asitõendina ära võttis, ei ole selle asja omanik või seaduslik valdaja. Maakohus ei ole
tuvastanud, et isik (süüdistatav), kellelt asi asitõendina ära võeti, oli teise isiku suhtes selle
asja omavoliline valdaja AÕS § 45 lg 1 mõttes ning et asja seaduslik valdaja on hoopis teine
isik kui see, kellelt asi asitõendina ära võeti. Maakohus ei ole tõendatuks lugenud, et isik,
kelle valdusest menetleja asja asitõendina ära võttis, valdas asja ebaseaduslikult. Süüdistatav,
kellelt asi asitõendina ära võeti, ei ole maakohtus tunnistanud, et tal pole sellele asjale õigust
ja ta ei ole avaldanud tahet asja omandist loobuda. Seega ei ole ka tegemist peremehetu asjaga
asjaõigusseaduse AÕS § 96 lg 3 mõttes. Samuti on tähelepanuväärne, et maakohtus ei küsitud
süüdistatavalt kohtuistungil sellekohast seisukohta ning maakohtu otsusest ei nähtu, et oleks
kaalutud võimalust tagastada sõrmus süüdistatavale kui isikule, kellel menetleja selle
asitõendina ära võttis KrMs § 126 lg 3 p 2 alusel. Sellele vaatamata otsustas kohus kõnealuse
sõrmuse kui kaubandusliku väärtusega asitõendi anda riigi omandisse, mille omanikku või
seaduslikku valdajat ei ole tuvastatud.
Tulenevalt Riigikohtu kriminaalkolleegiumi lahendites toodule (vt nr 3-1-1-14-14, 3-1-1-65-
14) on kohtuotsuse põhistuse ebapiisavuse või -veenvuse korral – tegemist
kriminaalmenetlusõiguse olulise rikkumisena KrMS § 339 lg 2 mõttes. Kolleegium leiab, et
ülaltoodud põhjustel on maakohus kõnealuse sõrmuse riigi omandisse andmisel rikkunud
oluliselt kriminaalmenetlusõigust KrMS § 339 lg 2 tähenduses, kuid mida on võimalik
apellatsioonimenetluses kõrvaldada.
Kuivõrd kriminaalasjas ei ole tõusetunud vaidlust, et Janis Skopecs kellelt menetleja asja
asitõendina ära võttis, ei ole selle asja omanik või seaduslik valdaja ja Janis Skopecs ei ole
omandiõigusest loobunud ja soovib sõrmuse tagastamist, tuleb Pärnu Maakohtu 10.novembri
2015.a otsus Janis Skopecsi suhtes tühistada osaliselt ja nimelt Janis Skopecsilt ära võetud
sõrmuse– riigi omandisse andmise osas kohtuotsuse jõustumisel. Janis Skopecsile tuleb
tagastada kohtuotsuse jõustumisel kollasest metallist sõrmus KrMS § 126 lg 3 p 2 alusel.

10. KrMS § 175 lg 1 p 4 kohaselt on määratud kaitsjale makstav tasu menetluskulu. KrMS §
45 lg 4 kohaselt on kaitsja osavõtt kohtumenetlusest kohustuslik. Kaitsja esitas taotluse
hüvitada temale õigusabi osutamisega seotud kulud. Kaitsja taotles kohtuotsusega tutvumise,
apellatsiooni koostamise, ettevalmistamise, istungil osalemise eest ja tasu sõidule kulutatud
aja eest hüvitada temale koos käibemaksuga, kokku summas 308.16 eurot. Kohtukolleegium
leiab, et kaitsja taotlus on põhjendatud ning kuulub rahuldamisele. KrMS § 185 lg 1 sätestab,
et kui apellatsioonimenetluses tehakse üks KrMS § 337 lg 1 p 2-4 või lõikes 2 nimetatud
lahend, kannab menetluskulud riik. Ringkonnakohus tühistab Pärnu Maakohtu 10.novembri
2015.a kohtuotsuse osaliselt, mistõttu käesoleval juhul kannab apellatsioonimenetluses
tekkinud menetluskulud riik.


                                                                                            17(18)
11. Eeltoodu alusel ja juhindudes KrMS § 337 lg 1 p-st 4; § 340 lg 2 p-st 6 tühistab
kohtukolleegium Pärnu Maakohtu 10.novembri 2015.a otsuse osaliselt ja teeb tühistatud osas
uue otsuse. Süüdistatava apellatsiooni kohtukolleegium rahuldab osaliselt, kaitsja apellatsioon
jätta rahuldamata.


/allkirjastatud digitaalselt/      /allkirjastatud digitaalselt/    /allkirjastatud digitaalselt/



   Orvi Tali                             Sten Lind                     Andres Parmas




                                                                                         18(18)
