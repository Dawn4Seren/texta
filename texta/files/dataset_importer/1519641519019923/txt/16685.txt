                                 TARTU HALDUSKOHUS
                                    Tartu kohtumaja
                             KOHTUOTSUS
                                 EESTI VABARIIGI NIMEL

Kohtuasja number            3-15-2923
Otsuse kuupäev              2. mai 2016
Kohtunik                    Kadri Palm
Kohtuasi                    XXe (X) kaebus Maksu- ja Tolliameti 4. septembri 2015. a
                            maksuotsuse nr 12.2-3/026437-13 ja 23. oktoobri 2015. a vaideotsuse
                            nr 6-1/3043-2 tühistamiseks
Menetlusosalised            Kaebaja – XX, lepinguline esindaja vandeadvokaat Häli Jürimäe
                            Vastustaja – Maksu- ja Tolliamet, volitatud esindaja Karin Kask
Asja läbivaatamine          Istungimenetlus

RESOLUTSIOON

1. Jätta XXe kaebus rahuldamata.
2. Jätta kummagi poole menetluskulud tema enda kanda.
3. Tühistada Tartu Halduskohtu poolt 25. novembril 2015 kohaldatud esialgne
õiguskaitse, millega peatati Maksu- ja Tolliameti 4. septembri 2015. a maksuotsuse nr
12.2-3/026437-13 täitmine. Esialgse õiguskaitse abinõu kehtib kuni haldusasjas nr 3-15-
2923 tehtud lõpliku kohtulahendi jõustumiseni.



EDASIKAEBAMISE KORD JA SELGITUSED

Otsuse peale võib Tartu Ringkonnakohtule esitada apellatsioonkaebuse 30 päeva jooksul otsuse
avalikult teatavakstegemisest arvates, s.o hiljemalt 1. juunil 2016.

Vastuseks esitatud apellatsioonkaebusele võib teine menetlusosaline esitada
vastuapellatsioonkaebuse 14 päeva jooksul apellatsioonkaebuse vastuapellatsioonkaebuse
esitajale kättetoimetamisest arvates või ülejäänud apellatsioonitähtaja jooksul, kui see on pikem
kui 14 päeva (HKMS § 184 lg 3).

Kui apellant soovib asja arutamist kohtuistungil, tuleb tal seda apellatsioonkaebuses märkida,
vastasel korral eeldatakse, et ta on nõus asja lahendamisega kirjalikus menetluses (HKMS § 182
lg 1 p 9). Kui menetlusosaline soovib apellatsioonkaebuse esitamiseks saada menetlusabi, tuleb
tal esitada ringkonnakohtule vastavasisuline taotlus. Menetlusabi taotluse esitamine ei peata
menetlustähtaja kulgemist (HKMS § 116 lg 5) ning apellatsioonitähtaja järgimiseks peab
                                                                                       3-15-2923

menetlusabi taotleja tegema tähtaja kestel ka menetlustoimingu, mille tegemiseks ta
menetlusabi taotleb, eelkõige esitama apellatsioonkaebuse (HKMS § 116 lg 6).


ASJAOLUD JA MENETLUSE KÄIK

1. Maksu- ja Tolliamet (MTA) kohustas 4. septembri 2015. a maksuotsusega nr 12.2-
3/026437-13 XXt tasuma tulumaksu summas 33 390 eurot (I kd, tl-d 21-25).

2. XX esitas 7. oktoobril 2015 MTA-le vaide, milles palus maksuotsuse kehtetuks tunnistada
(I kd, tl-d 26p-34).

3. MTA jättis 23. oktoobri 2015. a vaideotsusega nr 6-1/3043-2 XXe vaide rahuldamata (I
kd, tl-d 41p-45).

4. XX esitas 20. novembril 2015 Tartu Halduskohtule kaebuse MTA 4. septembri 2015. a
maksuotsuse ja 23. oktoobri 2015. a vaideotsuse tühistamiseks (I kd, tl-d 1-13). Koos kaebusega
esitas kaebaja esialgse õiguskaitse taotluse. Kaebaja palus kohtul peatada 4. septembri 2015.
a maksuotsuse täitmise kuni praeguses haldusasjas lõpliku kohtulahendi jõustumiseni.

5. MTA palus 25. novembri 2015. a seisukohas jätta esialgse õiguskaitse taotluse
rahuldamata, alternatiivselt märkis MTA, et juhul kui kohus peab esialgse õiguskaitse
kohaldamist põhjendatuks, palub MTA jätta endale õiguse teha maksukorralduse seaduse
(MKS) § 130 lg 1 p-des 1−5 sätestatud täitetoiminguid (I kd, tl-d 52-53).

6. Tartu Halduskohus võttis 25. novembri 2015. a määrusega kaebuse menetlusse ja peatas
esialgse õiguskaitse korras MTA 4. septembri 2015. a maksuotsuse nr 12.2-3/026437-13
täitmise kuni praeguses haldusasjas lõpliku kohtulahendi jõustumiseni selliselt, et MTA-le jäi
maksuotsuse täitmise tagamiseks õigus teha vajaduse korral MKS § 130 lg 1 p-des 1-5
sätestatud täitetoiminguid (I kd, tl-d 64-66).

7. MTA esitas 28. detsembril 2015 vastuse kaebusele, milles palus jätta kaebuse rahuldamata
ja menetluskulud kaebaja kanda (I kd, tl-d 69-73).

8. Tartu Halduskohus otsustas 4. veebruari 2016. a määrusega vaadata haldusasja läbi
kohtuistungil (I kd, tl 184). Kohtuistung toimus 30. märtsil 2016 (I kd, tl-d 198-203).

9. Kaebaja esitas 18. aprillil ja 25. aprillil 2016 kohtule lõplikud seisukohad ja
menetluskulude nimekirja (II kd, tl-d 7-13, 27). Ka vastustaja esitas 18. aprillil ja 25. aprillil
2016 kohtule lõplikud seisukohad (II kd, tl-d 1-4, 30-31).

MENETLUSOSALISTE SEISUKOHAD

10. Kaebaja hinnangul on maksuotsus ja vaideotsus õigusvastased ning kuuluvad
tühistamisele. Kaebaja põhjendab oma seisukohti kokkuvõtvalt järgmiselt.

1) Kaebaja on ostnud XX kinnistu oma säästude, elukaaslase ja perekonnaliikmetelt saadud
summade eest ning seda ka tõendanud maksumenetluses. See on leidnud tõendamist ka
maksuhalduri kogutud tõendite põhjal. XX on täinud maksumenetluse vältel nii
kaasaaitamiskohustust kui ka temal lasuvat tõendamiskoormist.

                                                2
                                                                                       3-15-2923



2) Kaebaja on selgitanud ja andnud maksumenetluses ütlused, et majaostuks kasutas ta oma
isiklikke sääste summas 19 000 eurot, mis koosnevad osaliselt pärandina saadud varast, mis
tulumaksuseaduse (TuMS) § 15 lg 4 p 1 alusel tulumaksuga maksustamisele ei kuulu.

3) MTA on tuvastanud, et XXel on olnud arvestatav palgatulu, millelt on juba korra tulumaks
tasutud ja riigile laekunud.

4) Kaebaja on selgitanud, et ta on saanud perekond XX (oma õetütrelt XX ja tema abikaasalt
XX) laenu summas 35 000 eurot. Laen ei ole tulu, vaid kohustus – laenusumma arvelt ei suurene
laenusaaja vara, sest laenusumma tuleb laenuandjale tagastada.

5) TuMS § 19 lg 3 p 6 sätestab, et tulumaksuga ei maksustata füüsiliselt isikult saadud kingitusi.
Maksumenetluses on tõendatud, et XX sai 45 000 eurot oma elukaaslaselt XX viimase säästud
kinkena (XX on kogunud summa töötasust, pensionist, millelt on tulumaks kinni peetud ning
õelt kinkena pärandist ilma jäämise kompensatsioonina), 5000 eurot oma õelt XX (kogutud
töötasust ja pensionist, millelt on tulumaks kinni peetud) ja 30 000 eurot perekonnaliikmelt XX
(pensionist kogutud summad, millelt on tulumaks kinni peetud). Maksuhaldur on otsustanud
kingitud summad tulumaksuga maksustada, rikkudes seeläbi TuMS § 19 lg 3 p-i 6.

6) Maksuhaldur on rikkunud tulumaksuga topeltmaksustamise keeldu, asudes tulumaksuga
veelkordselt maksustama XXe ja kinkijate töötasude ja pensionite summasid, mis on
deklareeritud, millelt on tulumaks kinni peetud ning riigile laekunud.

7) Vaidlustatud maksuotsus on õigusvastane, kuna ei vasta õiguspärase haldusakti nõuetele.
Maksuhaldur ei ole täitnud motiveerimiskohustust ega loogiliselt sidunud tõendatud faktilisi
asjaolusid õigusliku motivatsiooniga. Kaebaja on selgitanud ja tõendanud maja ostuks kulunud
summade päritolu ja see on leidnud tõendamist ka maksumenetluse käigus maksuhalduri poolt
tõendite kogumise tulemusena.

8) Maksuhaldur ei ole kaalunud, kas maksusumma määramine hindamise teel on vajalik ja
põhjendatud. Kaalutlusõiguse teostamisel ei ole järgitud kehtivaid õigusnorme. Maksusumma
määramine hindamise teel ei ole põhjendatud.

9) Maksuotsuses puuduvad maksusumma määramise metoodika ja viited tõenditele, mille
põhjal on maksusumma suurus kujunenud. Hindamise käik ja selle tulemi kujunemine on
arusaamatu ja ebaselge.

10) Kõikide kohtumenetluses ülekuulatud tunnistajate ütlused kinnitavad kaebuses välja toodud
asjaolusid ja seisukohti ning mh ka asjaolusid, mis ei ole poolte vahel vaidluse all olnud.

11) Kaebaja ei ole tunnistajaid mõjutanud ega neid kallutanud ning sellised väited maksuhalduri
poolt ei ole mitte ainult kohatud, vaid ka tõendamata. Perekond XX tekkinud tüli põhjuseid on
kaebaja selgitanud ja need ei muuda ülejäänud tunnistajate ütlusi ebausaldusväärseks, sh
kontekstis, kus maksuhaldur ise peab võimalikus seda, et tunnistajatel olid rahalised säästud,
mida kaebajale anda.

12) Maksuhalduri seisukohtadega tutvumise järgselt soovib kaebaja rõhutada, et MTA ei
vaidlustagi oma seisukohtades fakti, et tunnistajatel oli raha, mida kaebajale anda. Maksuhaldur
ei väida, et tunnistajatel ei olnud üldse kogutud raha, vaid väidab, et neil ei olnud MTA

                                                3
                                                                                     3-15-2923

hinnangul kogutud nii suures summas raha. Kaebaja hinnangul on eeltoodul vaidluse
resultaadile oluline tähendus (sh maksu määramisel metoodika valikul) – maksuhaldur peab
kaebajale raha andnud isikutel rahaliste säästude olemasolu võimalikuks, kuid ei täpsusta,
millises summas säästude olemasolu peab MTA eluliselt usutavaks.

13) Maksuhalduri väited, et 10-20 aastat tagasi tekkinud üüritulu ja nt XX poolt
elektroonikaseadmete parandamisest saadud tasu kuulub 2013. a maksustamisele tulumaksuga,
on vastuolus nii MKS-ist tuleneva maksu määramise aegumise sätetega kui ka Riigikohtu
praktikaga (Riigikohtu 20. juuni 2003. a otsus asjas nr 3-3-1-49-03).

14) Asjaolu, et XX kinnistu omanik vahetus, ei muuda XXe poolt kinnistu ostmist enda ja
pereliikmetelt saadud raha eest ebausaldusväärseks. Selle põhjuseid on selgitanud XX ja see
(kinnistu omaniku vahetumine) ei ole maksu määramisel relevantne. Kinnistu on XXe poja
nimel ehk teisisõnu kinnistu on jäänud peresse ja kinnistut kasutavad nii XX koos oma
elukaaslasega kui ka XX oma perega.

11. Vastustaja palub jätta XXe kaebuse rahuldamata, esitades kokkuvõtvalt järgmised
seisukohad.

1) Kaebaja arvates ei ole maksuhalduri poolt maksuotsuse motiveerimisel kasutatud hinnangud
„väheusutav“, „ei ole tõenäoline“, „ei ole eluliselt usutav“ õiguspärase haldusakti tunnuseks,
kuid vastustaja sellega ei nõustu. Riigikohus on korduvalt väljendanud seisukohta, et ütluste ja
seletuste usaldusväärsuse kontrollimisel on oluline muu hulgas hinnata ka neis väljendatud
asjaolude "elulist usutavust" ehk seda, milline on ütlustes ja seletustes kajastuvate asjaolude
üldine tõenäosus.

2) Kriminaalasja nr 15210000009 materjalidest nähtub, et 9. jaanuaril 2015 on XXe õetütar XX
ning viimase elukaaslane XX esitanud Politsei- ja Piirivalveametile avaldused
kriminaalmenetluse alustamiseks selle kohta, et XXe tütar XX on survestanud XX ja XX
MTA-le valeandmete esitamisele, et viimased avaldaksid, justkui oleks XX andnud XX 35 000
eurot suulise lepingu alusel. XX kinnitab oma avalduses, et ei tema ega keegi teine tema
perekonnas ei ole kunagi andnud XX ega kellelegi tema lähedastest raha.

3) Vastustaja ei pea usutavaks kaebaja väidet, justkui oleks kuriteoteade ajendatud enam kui
paarkümmend aastat tagasi alguse saanud ja järjepidevast perekondlikust konfliktist T. Xega,
XX emaga. Kaebaja sellesisuline väide on ilmses vastuolus tema väitega, et on saanud perekond
XXilt laenu. XXu ja XXu kirjavahetuse algusest ei nähtu XXu ega XXu poolt kirjapandust
midagi sellist, mis viitaks konfliktile. Samuti nähtub kirjavahetusest, et XXu poolne
survestamine viib XXu selleni, et ta hoiatab XXut, et edaspidise tülitamise korral pöördub XX
politseisse. Tähelepanu tuleb pöörata asjaolule, et kaebaja ei ole ei vaides ega ka kaebuses
esitanud väidet, et XXu poolt politseile edastatud dokumendid, sh XXu saadetud kirjad, oleksid
võltsitud. XXu kirjadest avaldub selgelt soov, et XX ja XX esitaksid maksuhaldurile
valeandmeid. Eeltoodu kinnitab, et kaebuses esitatud väited, nagu oleks XX esitanud
valekaebuse, on põhjendamatud. Juhul, kui XX oleks tegelikkuses raha XXule või XXele
andnud, siis puudunuks XXul vajadus saata XXule ja XXile juhiseid selle kohta, milliseid
seletusi viimased peaksid andma. Võttes arvesse, kuidas XX survestas täditütart, et tema
elukaaslane XX annaks tõendi XXele raha andmise kohta, on usutav, et sarnaselt on tõendite
saamiseks toimitud ka teiste isikute puhul, kes nüüd maksuhaldurile ja kohtule XXele raha
andmist kinnitavad. Seda seisukohta toetavad isikute põhjendused raha päritolu osas – suguvõsa
fond, pärandus, leitud kuldmündid, aastatepikkune kogumine – kõik nimetatud väited vastavad

                                               4
                                                                                        3-15-2923

juhistele, mida XX andis XXule, et viimane oskaks põhjendada, kust on XXele andmiseks raha
saanud: „Raha panite kokku, aitasid esivanemad, vennad, isa võis sulle, X jätta nt
paarkümmend tuhat (võimalus tuvastada 0). Mida napisõnalisem, seda parem.“.

4) Kuna XX on XXut survestanud, et viimase elukaaslane XX esitaks maksuhaldurile
mittetõeseid andmeid, seab see tõsise kahtluse alla ka raha saamise XX, XXlt ning XX, olgugi,
et viimased on raha andmist kinnitanud. Vastustaja jääb maksuotsuses märgitud seisukohale, et
kõik maksuhaldurile eriarvamusega esitatud kinnituskirjad ja seletused on vormistatud XXe ja
tema tütre XXu initsiatiivil. Kuna kaebaja lähikondsed on nii emotsionaalselt kui
majanduslikult huvitatud maksumaksjale soodsast lahendist maksumenetluses, on
maksumaksjal võimalik korraldada tõendite tagantjärgi loomine.

5) Väidetavalt andis XX XXele raha eesmärgiga kasutada seda tema lapselapselaste (s.o ka XX
lapselaste) elujärje parandamiseks ja neile paremate elutingimuste võimaldamiseks. XXe
vaides ja kaebuses on märgitud, et maja soetati selleks, et sellesse saaksid elama asuda XX ja
tema tütre pere. Kaebaja on vastava väite esitamisel eksitanud nii kohut kui maksuhaldurit, sest
kontrolli käigus kogutud tõenditest nähtuvalt on maja juba 25. märtsil 2014 kingitud XXe pojale
XX. Lepingu sõlmimisel on XX kinnitanud, et ta ei vaja ka lepingu esemele isikliku
kasutusõiguse seadmist, kuivõrd tal on teine eluase. Kaebaja enda kinnitusel maksab maja
kulutuste eest XX. Eeltoodu muudab ebausaldusväärseks kaebaja põhjendused XXlt raha
saamise kohta, sest XXu puhul ei ole tegemist XX alaneja sugulasega. Samuti näitab see, et XX
on teadlikult andnud maksuhaldurile valeinformatsiooni maja kasutamise osas.

6) XX ja tema tütre XX. Sookase ütlustes raha andmise kohta on oluline vastuolu. Nimelt XX
väitel viibis tema tütar XXele raha andmise juures, samas kui XX. Sookask seda ei kinnita,
väites, et tema raha andmise juures ei olnud. Ei ole eluliselt usutav ka see, et XX ei andnud
väidetavalt aastate kogutud raha, mis moodustas ligi 70% tema pensionist, ning lisaks ka kogu
2002. aastal toimunud kinnistu müügist saadud tulu lähisugulasele, s.o enda lapselapsele, vaid
sisuliselt võõrale isikule. XX ütlused põhjustest, miks andis ta raha just XXele, on ebaveenvad.
XX vastuste põhjal võib väita, et XX oli ütluste andmise osas juhendatud.

7) Kaebaja väitel on ta saanud oma õelt XXlt 5000 eurot maja eest tasumiseks. Maksuhaldur
on XX pangakonto andmeid arvesse võttes leidnud, et kontole laekunud sissetulek (pension)
kasutatakse makseteks ja võetakse välja. Vastustaja ei nõustu kaebajaga, et maksuhaldur on
seega tuvastanud, et XXl oli sularaha, mida koguda ja õele kinkida. Maksuhaldur on asunud
seisukohale, et väited XXlt raha saamise kohta on ebausutavad. Kaebaja väidab kaebuses, et
XXl ei ole laenukohustusi. Vastustaja vaidleb kaebaja väitele vastu, XX ei ole sellist väidet
maksuhaldurile esitanud. Küll nähtub aga XX pangakonto väljavõttest, et ta tasus 2013. aastal
nii püsimaksega krediitkaardi makseid, kui ka laenumakset Koduliising OÜ-le. On ebausutav,
et isik, kellel on suures summas sääste, võtab laenu või kasutab krediitkaarti, tasudes kasutatud
krediidilt intressi.

8) Vastustaja märgib, viidates XX pangakonto väljavõttele, et samal ajal kui XXl oli enda väitel
kodus suures summas sularaha, tegi ta makseid krediitkaardiga, makstes selle kasutamise eest
intressi. On ebausutav, et isik, kellel on sellises ulatuses sääste, kasutab krediitkaarti, makstes
raha kasutamise eest peale. XXl on endal 7 last ja 4 lapselast, mistõttu ei ole tõenäoline, et ta
andis kogu aastate jooksul enda ja abikaasa palgast ja pensionist kogutud raha kasutamiseks
XXele, mitte alanejatele sugulastele. Lisaks nähtub XX pangakonto väljavõttest ja tema
ütlusest, et lapsed maksavad ka väikeses summas antud raha talle tagasi. XX pangakonto
väljavõttest nähtuvalt teeb ta igakuiselt laenu tagasimakseid seoses kortermaja remondiga.

                                                5
                                                                                        3-15-2923

Kuigi XX väitel maksab laenu tema tütar, laenumakseid tehakse XX pangakontolt. On eluliselt
ebausutav, et suure pikaajalise kohustuse olemasolul andis XX säästud õele.

9) Deklareeritud palgatulust ega varade müügist ei saanud tekkida vahendeid kinnistu
ostusumma (159 000 eurot) säästmiseks. Samuti ei ole kaebaja esitanud ka muid tõendeid peale
enda seletuse 19 000 euro säästmise kohta, mida kaebaja väidab. Statistikaameti andmed
leibkonna keskmiste sissetulekute kohta ning finantsinspektsiooni andmed üldise säästmise
kohta, ei tõenda säästude olemasolu kaebajal.

10) Kuigi maksuhaldur küsis XXe käest korduvalt andmeid väidetava 19 000 euro säästmise
kohta, sh esivanematelt mahajäänud vara ja pärandvara kohta, jättis XX maksuhalduri
sellekohastele küsimustele vastamata. Seega on kaebaja, rikkudes kaasaaitamiskohustust,
jätnud esitamata teabe, mis võimaldaks maksukohustuslase seletuses esitatud väidet 19 000
euro säästmise kohta kontrollida. Ka maksuhaldurile esitatud vaides ei ole kaebaja
maksuhalduri küsimustele vastanud. Kuigi vaides ja kaebuses märgitu kohaselt oli XX oma isa
XXe ainupärijaks ning päritud vara koosnes rahast summas 12 525 krooni ja isale kuulunud
vallasasjadest, siis nähtub vaidele lisatud 7. juuli 1994. a välja antud seadusjärgse pärimisõiguse
tunnistusest, et K. Xe pärandvara koosnes mitte rahast, vaid vastavalt RKO arvestuskaardile nr
78420004090 K. Xele välja arvestatud tööaastatest 12 525 krooni väärtuses. Kaebaja väitel
müüs XX pärandvara hulka kuulunud EVP-d 1995. a ca 2000 euro eest, samas tõendeid selle
kohta esitatud ei ole, rääkimata sellest, et 1995. a kehtis maksevahendina eesti kroon ning et
1995. a oli ühe EVP-krooni turuväärtus kordades väiksem kui üks eesti kroon. Seega ei saanud
kõnealuse pärandvara müügist saadud rahasumma ümberarvestatuna eurodesse kuidagi
küündida isegi 1000 euroni, vaid pidi tõenäoliselt jääma paarisaja euro piiresse. Väidetavate
vallasasjade ning nende müügist saadud summade kohta puuduvad aga igasugused andmed.
Väide vallasasjade müügist laekunud ca 15 000 euro kohta on paljasõnaline ja kontrollimatu,
arvestades, et maksuhalduri asjakohastele küsimustele pärandvara koosseisu kuulunud vara
ning selle müügi kohta on XX jätnud maksumenetluses vastamata.

11) Kaebuses väidetakse, et osa kinnistu ostuks kasutatud vahenditest pärinevad XXele
kuulunud korteri kolmandatele isikutele tasu eest kasutada andmisest perioodil 1996- 2006,
mille eest XX sai tasu kokku ca 1000 eurot aastas ning millest XX hoidis valdava osa alles.
Samas jätab kaebaja tähelepanuta, et tulenevalt MKS § 94 lg 1 kolmandas lauses sätestatust
peab maksukohustuslane maksukohustusest vabanemiseks tõendama, et kulutused on tehtud
varem maksustatud või mittemaksustatavate tulude arvel. Väidetavat üüritulu, mis on
maksustatav tulu, kuid mida kaebaja pole deklareerinud ega seega sellelt tulumaksu tasunud, ei
saa arvestada maksukohustust vähendava asjaoluna.

12) Väidetavast elektroonika parandamisest saadud tulu ei ole X deklareerinud, seega on väide
sellisest tulust paljasõnaline ning isegi kui väide tulu saamisest vastab tegelikkusele, on sellisel
juhul tegemist varem mittemaksustatud tuluga. XX raha andmist kinnitas ka tema õde XX.
XXi varasemate seletuste ja istungil antud ütluste kohaselt oli XX pensionist kogutud 15 000
eurot. Tema väitel oli suurem osa XX pensionist kogunenud pangakontole, kodus võis olla
umbes ¼ ulatuses sellest summast. XX on maksuhaldurile seletust andes esitanud tõenditena ka
pangaautomaadi väljatrükid XX pangakonto jäägi kohta. Viimane väljatrükk on tehtud mais
2008 ning sellest nähtuvalt oli pangakonto jääk 25 939 krooni. Nimetatud summale vastab
eurodes summa 1658 eurot. Võttes arvesse XXi kohtuistungil antud ütlusi, et pangakontol oli
XX kogutud rahast põhiosa ning sularahas oli kodus ca ¼ summast, võis maksuhalduri
hinnangul XX olla rohkem ca 2000 eurot, mistõttu on väide 15 000 eurost põhjendamatu. Teine
osa rahast, mille XX XXale väidetavalt andis, olevat pärinenud talu taastamiseks kogutud

                                                 6
                                                                                     3-15-2923

rahast. Vastustaja on maksuotsuses põhjalikult selgitanud ka enda seisukohta, miks ei pea
usaldusväärseks ega usutavaks väidet, et perefondi raha anti XXale. Vastustaja jääb nende
seisukohtade juurde, ega pea vajalikuks neid siinkohal korrata. XXa väide raha andmisest
XXele ei ole eluliselt usutav põhjusel, et kuigi väidetavalt andis X olulise osa kinnistu
soetamiseks vajaminevast rahast ja maja soetati kasutamiseks ühise elukohana, ei ole X kinnistu
omanik, ei ela soetatud majas ning ei ole ka teadlik, miks on tema säästude eest soetatud maja
kingitud XXe pojale, XXule.

13) Kaebaja väited maksusumma määramise aegumisest ei ole asjakohased, kuna
maksuotsusega ei ole maksuhaldur maksustanud mitte üüritulu, mida kaebaja väidab aastatel
1996-2006 saanud olevat, vaid maksustanud varjatud tuluallikatest saadud muu tuluna kulutuse
summa, mis ületab tema deklareeritud tulusid ning mille puhul pole tõendatud, et need
kulutused on tehtud varem maksustatud või mittemaksustatavate tulude või saadud laenude
arvel.


KOHTU SEISUKOHT JA PÕHJENDUSED

12. Kaebaja esitas kohtule kaebuse MTA 4. septembri 2015. a maksuotsuse nr 12.2-3/026437-
13 ja 23. oktoobri 2015. a vaideotsuse nr 6-1/3043-2 tühistamiseks. Vaidlustatud
maksuotsusega kohustati kaebajat tasuma tulumaksu summas 33 390 eurot. Maksuhaldur leidis,
et kuna XX ei esitanud ühtegi usaldusväärset tõendit, millest tal võis tekkida sularaha kinnistu
ostmiseks, siis on maksuhaldur veendunud, et 2013. a oli XXel võimalik soetada kinnistu vaid
varjatud tulusid kasutades. Maksuotsuse andmise õiguslikud alused olid MKS § 92 lg 1 p 2, §
94 ning § 95 lg 1.

13. Kaebaja selgitab kokkuvõtlikult, et kinnistu asukohaga XX XX, XX alevik, XX vald, XX
(XX kinnistu) osteti järgnevate rahaliste vahendite eest:
      1) XXe eluajal kogutud isiklikud säästud 19 000 eurot, tema esivanematest temale
      mahajäänud vara summas 15 000 eurot, ja perioodil 1996 – 2006. a XXele kuuluva
      korteri üürimisest saadud summadest 10 000 eurot.
      2) XXe elukaaslase XXa poolt kogutud säästudest 45 500 eurot (millest 10 350 eurot
      oli XXa pangakontol ja ülejäänud sularahas) ja 25 000 eurot sai X perekondliku
      kokkuleppe alusel. Perekondliku kokkuleppe alusel saadud 25 000 eurost ca 15 000
      eurot pärineb XX emalt XX (XX kogunenud pension) ja ca 10 000 eurot on X saanud
      XXilt ühisest remondifondist (mis on kogunenud pereliikmete palgatulust ja pensionist).
      3) õe XX poolt antud 5000 euro eest, mille XX on kogunud oma palgatulust ja
      pensionist.
      4) perekonnaliikme XX poolt antud 30 000 euro eest, mis on kogunenud XX poolt 2002.
      a temale kuulunud kinnistu müümisest laekunud summast (kinnistu müügihind oli 10
      226 eurot) ja pensionist, mida XX sai tütre juures elades säästa.
      5) sugulaste – perekond XX poolt antud summa (35 000 euro) arvelt.

14. Maksuhaldur on lugenud XXe seletused, nagu ka tema lähikondsete XXa, XXi, XX, XX ja
XXu antud seletused, ebausaldusväärseteks.

15. Hinnanud poolte väiteid ja nende kinnituseks esitatud tõendeid kogumis ja vastastikkuses
seoses, leiab kohus, et esitatud kaebus on põhjendamata ja see tuleb jätta rahuldamata. Kohus
leiab, et maksuhaldur on lähtunud asjakohastest õigusaktidest ning teinud menetluses kogutud
tõenditest õiged järeldused. Kohus nõustub maksu- ja vaideotsuse põhjendustega ning

                                               7
                                                                                       3-15-2923

halduskohtumenetluse seadustiku (HKMS) § 165 lg 2 alusel neid kõiki ei korda, märkides
kaebusele vastuseks järgmist.

16. Maksuotsusest nähtuvalt on maksuhaldur tuginenud maksuotsuse tegemisel MKS § 94 lg-le
1, mille kohaselt maksuhaldur võib tuvastada tasumisele kuuluva maksusumma määramise
aluseks olevad asjaolud hindamise teel. Maksusumma määramist hindamise teel on Riigikohus
korduvalt selgitanud (nt halduskolleegiumi 4. juuni 2013. a otsus asjas nr 3-3-1-15-13, p 19;
16. oktoobri 2013. a otsus asjas nr 3-3-1-42-13, p-d 12-18; 12. detsembri 2013. a otsus asjas nr
3-3-1-54-13, p-d 22-26; 17. detsembri 2013. a otsus asjas nr 3-3-1-49-13, p-d 18-20; 3. märtsi
2014. a otsus asjas nr 3-3-1-65-13, p-d 21-22 ja 5. juuni 2014. a otsus asjas nr 3-3-1-33-14, p
15).

17. MKS § 94 lg 1 kohaselt on hindamine lubatud, kui maksu määramiseks vajalikud kirjalikud
tõendid on puudulikud, ebapiisavad, mitteusaldusväärsed, hävinud või kadunud ja muude
tõenditega ei ole võimalik maksukohustuse aluseks olevaid asjaolusid tuvastada. MKS § 94 lg
1 sõnastus "maksuhaldur võib" ei tähenda maksuhalduri õigust teha suvaotsus, vaid eeskätt
pädevust ja volitust otsustada maksusumma määramine ka hindamise teel. Hindamine on
lubatud ka juhul, kui füüsilisest isikust maksumaksja kulud ületavad tema deklareeritud tulusid
ning maksumaksja ei ole esitanud tõendeid selle kohta, et need kulutused on tehtud varem
maksustatud või mittemaksustatavate tulude või saadud laenude arvel. Kaebajale määrati
tulumaks MKS § 94 lg 1 alusel hindamise teel, kuna tema kulud ületasid maksuhalduri
hinnangul deklareeritud tulusid ning ta ei esitanud maksuhalduri arvates usaldusväärseid
tõendeid selle kohta, et kulutused on tehtud laenude või varasemal perioodil säästetud
maksustatud tulude arvel. Kui kulud ületavad deklareeritud tulusid ning ei ole tõendatud, et
need kulutused on tehtud varem maksustatud või mittemaksustatavate tulude või laenude arvel,
loetakse tulusid ületav kulu samuti sama maksustamisperioodi maksustatavaks tuluks.
Eeltoodust tulenevalt ei nõustu kohus kaebajaga, et ainuüksi XXa ja XXe konto väljavõtted
kinnitavad, et hindamise teel maksusumma määramine ei ole põhjendatud ja MTA poolt
säästude ning kinnistu ostmiseks säästude kasutamise eitamine on alusetu.

18. Kui füüsilise isiku kulud ületavad maksustamisperioodil saadud tulu, peab isik tõendama
kulutuste tegemist laenu või tulude arvel, mis ei kuulu tulumaksuga maksustamisele või mida
on juba maksustatud. MKS § 94 lg 1 kolmandast lausest tuleneb ka tõendamiskoormus, mille
kohaselt peab maksumaksja tõendama, et ta tegi kulutused allikate või laekumiste arvelt, mis ei
kuulu tulumaksuga maksustamisele. Kui maksumaksja ei esita kooskõlas tal lasuva
tõendamiskoormusega küllaldaselt tõendeid vastupidise kohta, eeldatakse seadusest tulenevalt,
et kaebaja on tulu teeninud samal perioodil, mil ta kandis maksuhalduri poolt tuvastatud kulud.

19. Selles asjas on kaebaja esitanud küll maksuhaldurile seletused väidetavate raha saamise
allikate kohta (enda säästud ning lähikondsetelt saadud kinked ja laenud), kuid maksuhaldur on
lugenud kaebaja seletused ebausaldusväärseteks, nagu ka tema lähikondsete seletused.
Haldusasjas toimunud kohtuistungil andsid X, XX, XX, XX ja XX ka tunnistajatena ütlused.
Vastustaja leiab, et kuigi isikud kinnitasid XXe väiteid raha saamises asjaoludest, ei ole ütlused
usaldusväärsed ega anna alust maksuotsuses väljendatud seisukoha muutmiseks. Kohus
nõustub vastustaja seisukohtadega. Arvestades maksuotsuses (I kd, tl-d 22-25) käsitletud
asjaolusid, tuleb ka kaebaja lähikondlaste antud seletusi ja kohtuistungil antud ütlusi lugeda
mitteusaldusväärseteks. Seejuures ei oma maksustamise seisukohalt tähtsust, mis põhjustel
kinnistu soetati.



                                                8
                                                                                        3-15-2923

20. Kaebaja on selgitanud, et ostis XX kinnistu oma eluajal kogutud isiklike säästude 19 000
euro arvelt. Samuti oli kaebaja esivanematest temale mahajäänud vara summas 15 000 eurot ja
perioodil 1996 – 2006. a XXele kuuluva korteri üürimisest saadud summad 10 000 eurot.

21. Kuigi maksuhaldur küsis XXe käest korduvalt andmeid väidetava 19 000 euro säästmise
kohta, sh esivanematelt mahajäänud vara ja pärandvara kohta, jättis kaebaja maksuhalduri
sellekohastele küsimustele vastamata. Seega on kaebaja, rikkudes kaasaaitamiskohustust,
jätnud esitamata teabe, mis võimaldaks maksukohustuslase seletuses esitatud väidet 19 000
euro säästmise kohta kontrollida. Ka maksuhaldurile esitatud vaides ei ole kaebaja
maksuhalduri küsimustele vastanud. Kuigi vaides ja kaebuses märgitu kohaselt oli XX oma isa
XXe ainupärijaks ning päritud vara koosnes rahast summas 12 525 krooni ja isale kuulunud
vallasasjadest, siis nähtub vaidele lisatud 7. juuli 1994. a välja antud seadusjärgse pärimisõiguse
tunnistusest, et K. Xe pärandvara ei koosnenud rahast, vaid vastavalt RKO arvestuskaardile nr
78420004090 K. Xele välja arvestatud tööaastatest 12 525 krooni väärtuses (I kd, tl 37p).
Kaebaja väitel müüs XX pärandvara hulka kuulunud EVP-d 1995. a ca 2000 euro eest, samas
tõendeid selle kohta esitatud ei ole, rääkimata sellest, et 1995. a kehtis maksevahendina eesti
kroon ning et 1995. a oli ühe EVP-krooni turuväärtus kordades väiksem kui üks eesti kroon.
Seega ei saanud kõnealuse pärandvara müügist saadud rahasumma ümberarvestatuna eurodesse
kuidagi küündida isegi 1000 euroni, vaid pidi tõenäoliselt jääma paarisaja euro piiresse.
Väidetavate vallasasjade ning nende müügist saadud summade kohta puuduvad aga igasugused
andmed. Väide vallasasjade müügist laekunud ca 15 000 euro kohta on paljasõnaline ja
kontrollimatu, arvestades, et maksuhalduri asjakohastele küsimustele pärandvara koosseisu
kuulunud vara ning selle müügi kohta on XX jätnud maksumenetluses vastamata. Kohus
märgib, et kaasaaitamiskohustuse nõuetekohaseks täitmiseks ei piisa, et kaebaja on olnud
maksuhalduri jaoks telefonitsi ja kirja teel kättesaadav.

22. Kaebuses väidetakse, et osa kinnistu ostuks kasutatud vahenditest pärinevad XXele
kuulunud korteri kolmandatele isikutele tasu eest kasutada andmisest perioodil 1996 – 2006,
mille eest XX sai tasu kokku ca 1000 eurot aastas ning millest kaebaja hoidis valdava osa alles.
Samas jätab kaebaja tähelepanuta, et tulenevalt MKS § 94 lg 1 kolmandas lauses sätestatust
peab maksukohustuslane maksukohustusest vabanemiseks tõendama, et kulutused on tehtud
varem maksustatud või mittemaksustatavate tulude arvel. Vastustaja hinnangul ei saa
väidetavat üüritulu, mis on maksustatav tulu, kuid mida kaebaja pole deklareerinud ega seega
sellelt tulumaksu tasunud, arvestada maksukohustust vähendava asjaoluna. Kohus nõustub
vastustaja seisukohaga.

23. Kaebaja sõnade kohaselt on XX kinnistu ostetud ka XXe elukaaslase XXa poolt kogutud
säästudest 45 500 eurot (millest 10 350 eurot oli XXa pangakontol ja ülejäänud sularahas) ja
25 000 eurot sai X perekondliku kokkuleppe alusel. Perekondliku kokkuleppe alusel saadud 25
000 eurost ca 15 000 eurot pärineb XX emalt XX (XX kogunenud pension) ja ca 10 000 eurot
on X saanud XXilt ühisest remondifondist (mis on kogunenud pereliikmete palgatulust ja
pensionist).

24. Tunnistajana ülekuulamisel väitis X kohtule, et tema sularaha säästud pärinevad 20 aasta
pikkusest säästmisest, seejuures on ta enda väitel saanud kasu ka hobi korras elektroonika
parandamisest (I kd, tl-d 200-200p). Lisaks sai ta väidetavalt 25 000 eurot õelt, nimetatud
summa koosnes XXa ema XX pensionist ja osaliselt maamaja remondifondi kogutud rahast.
Kohtu hinnangul on vastustaja põhjendatult juhtinud kohtu tähelepanu asjaolule, et väidetavast
elektroonika parandamisest saadud tulu ei ole X deklareerinud, seega on väide sellisest tulust
paljasõnaline ning isegi kui väide tulu saamisest vastab tegelikkusele, on sellisel juhul tegemist

                                                9
                                                                                     3-15-2923

varem mittemaksustatud tuluga. Maksustatavaid tulusid, mida pole deklareeritud ega nendelt
tulumaksu tasutud, ei saa arvestada maksukohustust vähendava asjaoluna.

25. XXale raha andmist kinnitas kohtus ka tema õde XX (I kd, tl 201-201p). XXi varasemate
seletuste ja istungil antud ütluste kohaselt oli XX pensionist kogutud 15 000 eurot. Tema väitel
oli suurem osa XX pensionist kogunenud pangakontole, kodus võis olla umbes ¼ ulatuses
sellest summast. XX on maksuhaldurile seletust andes esitanud tõenditena ka pangaautomaadi
väljatrükid XX pangakonto jäägi kohta. Viimane väljatrükk on tehtud mais 2008 ning sellest
nähtuvalt oli pangakonto jääk 25 939 krooni (1658 eurot). Võttes arvesse XXi kohtuistungil
antud ütlusi, et pangakontol oli XX kogutud rahast põhiosa ning sularahas oli kodus ca ¼
summast, võis maksuhalduri hinnangul XX olla rohkem ca 2000 eurot, mistõttu on väide 15
000 eurost põhjendamatu. Kohus nõustub vastustaja järeldusega. Teine osa rahast, mille XX
XXale väidetavalt andis, olevat pärinenud talu taastamiseks kogutud rahast. Kohus nõustub
maksuhalduri järeldustega, et seletused perefondi säästude kasutamise kohta XXe kinnistu
soetamiseks ei ole usutavad.

26. XXa väide raha andmisest XXele ei ole eluliselt usutav põhjusel, et kuigi väidetavalt andis
X olulise osa kinnistu soetamiseks vajaminevast rahast ja maja soetati kasutamiseks ühise
elukohana, ei ole X kinnistu omanik, ei ela soetatud majas ning ei ole ka teadlik, miks on tema
säästude eest soetatud maja kingitud XXe pojale, XXule.

27. Kaebaja väitel on ta saanud oma õelt XXlt 5000 eurot XX kinnistu eest tasumiseks.
Kohtuistungil tunnistajana üle kuulatud XX selgitas, et „Andsin sularahas. Võtan raha alati
välja automaadist. Raha oli kogunenud enda ja abikaasa säästudest. /---/ minu igakuised
sissetulekud võimaldavad mul raha säästa, majapidamiskulud on väikesed on aiamaa ja söögi
peale läheb vähe raha. Elan koos abikaasaga, tema on ka pensionär, pere igakuisetest kuludest
jääb raha üle. Säästud kogunesid pensionist ja palgast. /---/ Mul on endal seitse last, kõik on
täiskasvanud, ja neli lapselast.“ (I kd, tl-d 199p-200). Maksuhaldur on XX pangakonto
andmeid arvesse võttes leidnud, et kontole laekunud sissetulek (pension) kasutatakse makseteks
ja võetakse välja (I kd, tl-d 163-166). Kohus ei nõustu kaebaja väitega, et maksuhaldur on
tuvastanud, et XXl oli sularaha, mida koguda ja õele kinkida. Maksuhaldur on asunud
seisukohale, ja kohus nõustub sellega, et väited XXlt raha saamise kohta on ebausutavad.
Kaebaja väidab kaebuses, et XXl ei ole laenukohustusi, kuid XX pangakonto väljavõttest
nähtub, et ta tasus 2013. aastal nii püsimaksega krediitkaardi makseid (püsimaksega
krediitkaadi lepingu põhiosa ja intress), kui ka laenumakset Koduliising OÜ-le (I kd, tl-d 163-
166). Krediitkaardi kasutamisest intressikohustuse tekkimine näitab krediitkaardivõla
olemasolu. On ebausutav, et isik jätaks täitmata isiklikud kohustused ja tasudes sellest
tulenevalt intressi, samal ajal andes kogu raha õele.

28. XXl on endal 7 last ja 4 lapselast, seega on ebausutav, et ta kogus 14-15 aasta jooksul 5000
eurot ja andis kõik oma aastate jooksul kogutud säästud õele. Lisaks on tal endal ka rahalised
kohustused (remondiga seoses ühistu poolt võetud laen), mis nõuavad regulaarset täitmist.
Kuigi kaebaja väidab, et neid kohustusi täidab XX tütar, on kohustused ilmselgelt seotud ka
XX isikuga, sest kohustusi täidetakse tema pangakontolt.

29. Kaebaja väidab, et XX kinnistu ostmiseks andis 30 000 eurot ka perekonnaliige XX, kellele
oli raha kogunenud 2002. a temale kuulunud kinnistu müümisest laekunud summast (kinnistu
müügihind oli 10 226 eurot) ja pensionist, mida XX sai tütre juures elades säästa. XX on kohtus
tunnistajana andnud ütlused, mille kohaselt nägi XXele raha üleandmist pealt tema tütar (I kd,
tl 199). XX tütar XX. XX on aga kohtus tunnistajana ülekuulamisel väitnud, et tema Xele raha

                                              10
                                                                                         3-15-2923

andmise juures ei olnud (I kd, tl 199). Seega on XX ja tema tütre XX. XX ütlustes raha andmise
kohta oluline vastuolu. Sularaha summa suurust arvesse võttes on ebausutav, et XX ja XX. XX
mäletaksid selle üleandmise asjaolusid sedavõrd erinevalt. Kohus nõustub vastustaja
hinnanguga, et XX ütlused põhjustest, miks andis ta raha just XXele, on ebaveenvad.

30. Vastustaja on seisukohal, et XX vastuste põhjal võib väita, et XX oli ütluste andmise osas
juhendatud. Nimetatud nähtub sellest, et XX väitis korduvalt, et andis raha lapselaste heaoluks,
kuid kaebaja esindajale vastates väitis, et XX ei rääkinud talle, milleks tal raha vaja oli (I kd, tl
199). XXe vaides ja kaebuses on märgitud, et maja soetati selleks, et sellesse saaksid elama
asuda XX ja tema tütre pere. Kontrolli käigus kogutud tõenditest nähtuvalt on maja juba 25.
märtsil 2014 kingitud XXe pojale XXule (I kd, tl-d 81-84). Lepingu sõlmimisel on XX
kinnitanud, et ta ei vaja ka lepingu esemele isikliku kasutusõiguse seadmist, kuivõrd tal on teine
eluase (lepingu p 1.6.8, I kd, tl 82). Kaebaja kinnitusel maksab maja kulutuste eest XX (I kd, tl
110). Kohtu hinnangul muudab eeltoodu ebausaldusväärseks kaebaja põhjendused XXlt raha
saamise kohta, sest XXu puhul ei ole tegemist XX alaneja sugulasega. Samuti näitab see, et
XXe poolt antud ütlused maja kasutamise osas on vastuolulised, mis muudab tema ütlused
ebausaldusväärseteks.

31. Samuti jääb vastustaja seisukohale, et XX väide sellises ulatuses sissetuleku säästmisest ei
ole usutav, eriti kui võtta arvesse igakuiseks kasutamiseks jäänud summat (keskmiselt 56 eurot).
Kohus nõustub vastustajaga.

32. Kaebaja on selgitanud, et XX kinnistu osteti mh perekond XX poolt antud 35 000 euro
arvelt. Kohtu hinnangul ei ole raha saamine perekond XX tõendatud. Perekond XX kaebajale
raha andmist ei kinnita – vastupidi, nad on selgelt väljendanud oma seisukohta, et mingit raha
andmist toimunud ei ole. Kriminaalasja nr 15210000009 materjalidest nähtub, et 9. jaanuaril
2015 on XXe õetütar XX ning viimase elukaaslane XX esitanud Politsei- ja Piirivalveametile
avaldused kriminaalmenetluse alustamiseks selle kohta, et XXe tütar XX on survestanud XXut
ja XXi MTA-le valeandmete esitamisele, et viimased avaldaksid, justkui oleks XX andnud
XXule 35 000 eurot suulise lepingu alusel (I kd, tl-d 126-127). XX kinnitab oma avalduses, et
ei tema ega keegi teine tema perekonnas ei ole kunagi andnud XXule ega kellelegi tema
lähedastest raha.

33. XXu ning XXi politseile esitatud avaldustele on lisatud XXu ja XXu vaheline e-
kirjavahetus (I kd, tl-d 128p-131) ning XXu kiri (saadetud XXule XX 7. novembril 2014, I kd,
tl 127p), milles on antud juhised selle kohta, missuguseid seletusi peaks nad maksuhaldurile
andma, juhul kui küsitakse väidetavalt XXule antud raha kohta: „Vastavalt omavahelisele
kokkuleppele on perekond XX andnud perioodil juuli-august 2013 kahel korral kokku 35000
eurot mulle, Xle. Mille jaoks, ei tea, pole oluline, küsisin, andsite, tegemist pole laenuga. See
välistab küsimuse, mis puudutab raha tagastamist. Raha panite kokku, aitasid esivanemad,
vennad, isa võis sulle, X jätta nt paarkümmend tuhat (võimalus tuvastada 0). Mida
napisõnalisem, seda parem.“. Samuti oli lisatud ka teine kiri, mille XX pidanuks XXu antud
juhiste järgi allkirjastama väidetava raha andmise kinnitusena (I kd, tl 128). XX on 4. jaanuari
2015. a e-kirjaga saatnud XXule kinnituskirja uue versiooni, palvega saata see tagasi XXe
meiliaadressile (I kd, tl-d 128p-129). Selle kinnituskirja versiooniga palub XX XXil kinnitada,
et ta on 35 000 eurot andnud XXele laenuna ning et raha on kokku pandud esivanemate ja
pereliikmete abil (I kd, tl 129p). Juhul, kui XX oleks tegelikkuses raha XXule või XXele
andnud, siis puudunuks XXul vajadus saata XXule ja XXile juhiseid selle kohta, milliseid
seletusi viimased peaksid andma. Samuti puudunuks tegeliku laenusuhte või ka kinke
toimumise puhul XXul või XXil igasugune mõistlik põhjendus raha andmist varjata.

                                                 11
                                                                                       3-15-2923



34. Kohus nõustub vastustajaga, et usutav ei ole kaebaja väide, justkui oleks kuriteoteade
ajendatud enam kui paarkümmend aastat tagasi alguse saanud ja järjepidevast perekondlikust
konfliktist. Kaebaja sellesisuline väide on ilmselges vastuolus tema väitega, et on saanud
perekond XX laenu. Samuti ei nähtu XXu ja XXu e-kirjavahetuse algusest XXu ega XXu poolt
kirjapandust midagi sellist, mis viitaks konfliktile, vastupidi – kirjavahetusest nähtub sõbralik
perekondlik läbikäimine (I kd, tl-d 128p-129). Samuti nähtub 7. jaanuari 2015. a e-kirjast, et
XXu poolne survestamine viib XXu selleni, et ta hoiatab XXut, et edaspidise tülitamise korral
pöördub ta politseisse (I kd, tl 130p). Vastavalt hoiatusele on XX ka käitunud.

35. MKS § 59 lg 1 järgi on tõendid maksumenetluses kõik asjas kogutud andmed, sealhulgas
maksukohustuslaselt, kolmandalt isikult, riigi-, valla- või linnaasutuselt saadud teave,
dokumendid, asjad, vaatluse teel tuvastatud asjaolud ning eksperdiarvamus. Maksuhaldur
otsustab, lähtudes talle seadusega pandud ülesannetest ning kaalutlusõigusest, milliseid
tõendeid ta peab vajalikuks konkreetses asjas koguda. Seega on maksuhalduril
maksumenetluses tõendite kogumisel ulatuslik kaalumisruum. Riigikohus on leidnud, et
maksu- ja kriminaalmenetluses on võimalik vastastikku vahetada tõendusteavet ning
kriminaalmenetluses kogutud tõendid võivad olla tõenditeks haldusmenetluses, kui nende
tõendite lubatavust ei välista haldusmenetluse seadus või vastavat valdkonda reguleeriv muu
menetlusseadus, näiteks maksukorralduse seadus (Riigikohtu üldkogu 17. veebruari 2003. a
otsus kriminaalasjas nr 3-1-1-120-03, p 21; Riigikohtu halduskolleegiumi 16. jaanuari 2003. a
määrus haldusasjas nr 3-3-1-2-03, p 10 ja 6. novembri 2001. a otsus haldusasjas nr 3-3-1-54-
01, p 1). Seega ei ole välistatud kriminaalasja materjalide kasutamine maksumenetluses.
Kaebaja viidatud süütuse presumptsiooni põhimõte ei keela maksuhalduril kriminaalasja
tõenditega arvestada, ega nendele tuginedes teha järeldusi maksumenetluses kogutud tõendite
kohta.

36. Kohus nõustub vastustajaga ka selles, et võttes arvesse, kuidas XX survestas täditütart, et
tema elukaaslane XX annaks tõendi XXele raha andmise kohta, on usutav, et sarnaselt on
tõendite saamiseks toimitud ka teiste isikute puhul, kes nüüd maksuhaldurile ja kohtule XXele
raha andmist kinnitavad. Seda seisukohta toetavad tunnistajate põhjendused raha päritolu osas
– suguvõsa fond, pärandus, leitud kuldmündid, aastatepikkune kogumine – kõik nimetatud
väited vastavad juhistele, mida XX andis XXule, et viimane oskaks põhjendada, kust on XXele
andmiseks raha saanud: „Raha panite kokku, aitasid esivanemad, vennad, isa võis sulle, Xjätta
nt paarkümmend tuhat (võimalus tuvastada 0). Mida napisõnalisem, seda parem.“ (I kd, tl
127p).

37. Kohus ei pea eluliselt usutavaks, et XX, XX ja X andsid kogu aastatepikkuse säästmise
tulemusel kogutud raha kaebajale, olenemata sellest, et neil oli endal alanejaid sugulasi, kellele
raha anda (kõik nimetatud isikud), või kohustusi, mille võtmine suure koguse sularaha
olemasolul oli ebavajalik ja seetõttu ka ebausutav (XX). Ebaveenvaks muudavad raha andmise
väite ka asjaolud, et kõik isikud hoidsid raha kodus sularahas, neil tegelikult puudub selge
ülevaade, mida nende antud rahaga tehti, s.t nad ei ole kas üldse teadlikud, et soetatud kinnistu
ei kuulu kaebajale (XX, XX), või ei tea, miks see on võõrandatud XXule (X). Kohus ei nõustu
kaebajaga, et asjatundmatu on maksuhalduri väide selle kohta, et sugulussuhe ei muuda tõendit
ebausaldusväärseks. Vastupidi, kuna tunnistajad on kaebaja lähikondsed, võivad nad olla
huvitatud sellest, et asjaolud tuvastatakse kaebuse esitajale kasulikul moel.

38. Kohus ei nõustu kaebajaga, et maksuotsuses puuduvad maksusumma määramise
metoodika ja viited tõenditele, mille põhjal on maksusumma suurus kujunenud. Kohtu

                                               12
                                                                                        3-15-2923

hinnangul on hindamise käik ja selle tulemi kujunemine arusaadav ja selge. Maksuhaldur on
maksuotsuse p-s 2 toonud välja kaebaja sissetuleku perioodil 2008 – 2012. Maksuameti
andmetel oli kaebaja esitanud residendist füüsilise isiku 2013. a tuludeklaratsiooni, milles
deklareeris töötasu summas 8350 eurot 93 senti ja sellelt kinnipeetud tulumaksu 1258 eurot 4
senti (I kd, tl 21p). Samas oli kaebaja 20. septembril 2013 soetanud 159 000 euro eest kinnistu
aadressil XX (I kd, tl-d 76-80). Kuna kaebaja väited ja tõendid raha päritolu kohta olid
maksuhalduri hinnangul ebausaldusväärsed, siis kujundas maksuhaldur kaebaja maksubaasi
hindamise teel kulupõhiselt (I kd, tl 24p). Kuna maksuhaldur oli seisukohal, et kaebaja on
saanud tulu, mis pärineb varjatud tuluallikatest ja kontrolli käigus ei ilmnenud tulu allikas, siis
luges maksuhaldur summa 159 000 eurot muuks maksustatavaks tuluks, mille kaebaja on jätnud
deklareerimata (I kd, tl 25). Seetõttu olid kaebaja tulud kokku 2013. a 167 350 eurot 93 senti
(8350,93+159000) ning tasumisele kuuluv tulumaks 33 390 eurot (tulumaksu arvestuse muutus
on kirjas maksuotsuse p-s 4, I kd, tl-d 25-25p). Kohus ei nõustu kaebajaga, et maksuhaldur on
tulumaksu määranud alusetult.

39. XX on füüsiline isik, kes ei ole füüsilisest isikust ettevõtja. Kuigi ettevõtjaks mitteoleval
füüsilisel isikul ei ole iseenesest kohustust pidada oma tulude ja kulude kõikehõlmavat
raamatupidamisarvestust (Riigikohtu 22. oktoobri 2007. a otsus nr 3-1-1-57-07, p 10), on
füüsilisel isikul tuludeklaratsiooni esitamise ning selles tulude ja kulude arvestuse näitamise
kohustus. Kaebaja on pidanud vajalikuks märkida, et füüsilise isiku tuludeklaratsioonil ei ole
kohta, kuhu märkida töötasust, pensionist, kinkest, pärandist kogunenud säästude summat või
laenusummat. Kohus selgitab, et kuna tuludeklaratsioonis ei saa tõesti esitada suvalisi andmeid,
peab füüsiline isik maksustamisperioodidel toimunud laekumiste ja väljamaksete kohta
talletama teavet, mille alusel saaks maksuhaldur vajaduse korral kontrollida deklareeritud
andmete õigsust. Maksumaksja peab sellise tulude ja kulude tõendamise vajadusega arvestama,
sealhulgas väga suures ulatuses sularahas arveldamise korral. TuMS § 36 lg 2 kohaselt on
maksumaksja kohustatud pidama tulude ja kulude arvestust sellisel viisil, et oleksid selgelt
fikseeritud maksustatava tulu kindlaksmääramiseks vajalikud andmed. Maksumaksja on
kohustatud samuti säilitama tulude ja kuludega seotud dokumente.

40. Asjaolu, et iseseisva ettevõtlusega mittetegeleva füüsilise isiku arvestus- ja
dokumenteerimiskohustus on minimaalne, võrreldes ettevõtja raamatupidamiskohustusega, ei
tähenda, et füüsiline isik vabaneks MKS § 94 lg 1 kolmandas lauses sätestatud
tõendamiskoormusest. Tõendamiskoormus on praeguses asjas MKS § 150 lg 1 alusel üle läinud
maksukohustuslasele.

41. Kaebuse esitaja etteheited maksuotsuse vastuolulisuse kohta ei ole põhjendatud.
Maksuhaldur on piisava põhjalikkusega kontrollinud kõiki maksustamise seisukohast olulisi
asjaolusid ning põhjendanud maksuotsuses igakülgselt oma seisukohti, andes hinnangu kaebuse
esitaja poolt esitatud ning kolmandatelt isikutelt kogutud tõenditele, põhjendades seejuures oma
seisukohta, miks teatud tõendeid ei saa pidada usaldusväärseteks. Maksuotsuses on samuti
võetud seisukoht kaebuse esitaja võimalike säästude osas varasematest perioodidest, leides, et
selliseid sääste ei saanud kaebuse esitajal olla. Kohtumenetluses ei ole kaebuse esitaja selliste
säästude olemasolu tõendanud. Kaebuse esitaja ei ole viidanud ka ühelegi tõendile, mida
maksuhaldur uurimispõhimõttest tulenevalt koguma oleks pidanud, ent mille ta kogumata jättis.
Erinevalt näiteks kriminaalmenetlusest, kus süüdistaja ülesanne on tõendada isiku süü teo
toimepanemises sõltumata sellest, kas või kui palju süüdistatav ise tõe tuvastamisele kaasa aitab
või vastu töötab, siis maksumenetluses on uurimispõhimõte väga tihedalt seotud
maksukohustuslase kaasaaitamiskohustusega. Käesoleval juhul ei saa väita, et kaebaja oleks
oma kaasaaitamiskohustust nõuetekohaselt täitnud. Kohtu hinnangul on maksuhaldur piisava

                                                13
                                                                                       3-15-2923

hoolsusega kontrollinud maksukohustuslase väiteid ja nende kinnituseks esitatud tõendeid ning
võtnud nende osas nõuetekohase seisukoha. Vaidlust ei ole iseenesest ju ka selles, et kaebuse
esitaja kulutused ületasid tema poolt kontrollitaval perioodil deklareeritud tulusid.

42. Kaebaja on taotlenud ka MTA 23. oktoobri 2015. a vaideotsuse nr 6-1/3043-2 tühistamist.
Kuna kohus ei tühista käesolevas asjas vaidemenetluse esemeks olevat haldusakti, jääb
rahuldamata ka kaebaja taotlus vaideotsuse tühistamiseks. Kohtu hinnangul ei ole vaidlustatud
vaideotsus õigusvastane.

43. Eeltoodud põhjustel jätab kohus XXe kaebuse MTA 4. septembri 2015. a maksuotsuse nr
12.2-3/026437-13 ja 23. oktoobri 2015. a vaideotsuse nr 6-1/3043-2 tühistamiseks rahuldamata.
Kohtu hinnangul on maksuotsus nr 12.2-3/26437-13 ja vaideotsus nr 6-1/3043-2 seaduslikud ja
põhjendatud ning puudub alus vaidlusaluste haldusaktide tühistamiseks. Maksuotsuses ja
vaideotsuses tehtud järeldused põhinevad tõendite nõuetekohasel hindamisel kogumis ja
vastastikuses seoses.

44. Kaebaja on taotlenud menetluskulude 2915 euro väljamõistmist MTA-lt (II kd, tl 12p).
HKMS § 108 lg 1 alusel kannab menetluskulud pool, kelle kahjuks otsus tehti. HKMS § 109 lg
1 sätestab, et menetluskulude väljamõistmiseks esitatakse kohtule enne kohtuvaidlusi
menetluskulude nimekiri ja kuludokumendid. Kuludokumentide ja menetluskulude nimekirja
esitamata jätmise korral menetluskulusid välja ei mõisteta. Kuna MTA ei ole kohtule esitanud
kuludokumente ja menetluskulude nimekirja, jäävad menetluskulud poolte endi kanda.

45. HKMS § 253 lg 3 sätestab, et kohus tühistab esialgse õiguskaitse kohtuotsusega, kui kaebus
jääb rahuldamata. Kohus tühistab esialgse õiguskaitse ka siis, kui esialgse õiguskaitse
kohaldamise on otsustanud teine kohus, kui seadusega ei ole sätestatud teisiti. Selle sätte alusel
tühistab kohus esialgse õiguskaitse. HKMS § 252 lg 3 kohaselt jõustub esialgse õiguskaitse
tühistamise määrus selle teatavakstegemisel, kui kohus ei määra teisiti. Kuna Tartu
Halduskohtu 25. novembri 2015. a jõustunud määrusega haldusasjas nr 3-15-2923 peatati MTA
4. septembri 2015. a maksuotsuse nr 12.2-3/026437-13 täitmine kuni käesolevas asjas
kohtulahendi jõustumiseni, jõustub ka esialgse õiguskaitse tühistamise otsus haldusasjas nr 3-
15-2923 tehtud lõpliku kohtulahendi jõustumisel.

46. Kohus peab siiski vajalikuks märkida, et juhul kui vaidlustatud maksuotsus jääb kohtuliku
kontrolli tulemusena kehtima, tuleb kaebajal tasuda maksuotsusega nõutud ja veel laekumata
summa ja lisaks kogunenud intress. Asja materjalidest nähtuvalt tekkis kaebajal
maksuvõlgnevus vaideotsuse tegemisel. Sellest hetkest arvestatakse kaebajale tasumata
maksusummalt intressi 0,06% päevas ning intressi arvestamine jätkub esialgse õiguskaitse
kohaldamisest sõltumata ka kohtumenetluse ajal (vt MKS § 115 lg 1 ja § 117 lg 1). Hoolimata
sellest, et vaidlustatud maksuotsus on kaebaja arvates õigusvastane, on kaebajal intressi
suurenemise vältimiseks õigus võimaluse tekkimisel nõutud maksusumma MTA-le
kohtumenetluse ajal tasuda ning maksuotsuse tühistamisel kohtu poolt tuleb MTA-l ebaõigesti
määratud maksusumma kaebajale tagastada ning maksta selle eest kaebajale ka intressi (vt
MKS § 116). Nõutud maksusumma tasumine enne praeguse vaidluse lõppemist ei tähenda
maksuotsuse õiguspärasusega nõustumist.


(allkirjastatud digitaalselt)
Kadri Palm
kohtunik


                                               14
     3-15-2923




15
