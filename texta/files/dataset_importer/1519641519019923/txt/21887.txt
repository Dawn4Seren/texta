                           KOHTUOTSUS
                                     Eesti Vabariigi nimel

 Kohus                               Tallinna Ringkonnakohus

 Kohtukoosseis                       Reet Allikvere, Gaida Kivinurm, Ande Tänav

 Otsuse tegemise aeg ja koht         07. märts 2016, Tallinn

 Tsiviilasja number                  2-10-54284

 Tsiviilasi                          AS Nordecon hagi AS Teede REV-2 vastu põhivõla
                                     351 205,82 euro ja viivise väljamõistmiseks ning AS
                                     Teede REV-2 hagi AS Nordecon vastu põhivõla
                                     596 809,25 euro ja viivise väljamõistmiseks

 Vaidlustatud kohtulahend            Harju Maakohtu 04. septembri 2015 otsus

 Kaebuste esitajad ja kaebuste       AS Nordecon ja AS Teede REV-2 apellatsioonkaebused
 liigid

 Tsiviilasja hind                    AS Nordecon kaebuse hind 291 218,79                   eurot
 apellatsioonimenetluses             AS Teede REV-2 kaebuse hind 968 506,57 eurot

 Menetlusosalised ja nende           Hageja/kostja: AS Nordecon (registrikood 10099962),
 esindajad                           lepingulised esindajad vandeadvokaat Arne Ots ja
                                     advokaat Marika Kütt

                                     Hageja/kostja: AS Teede REV-2 (registrikood 11402434),
                                     lepinguline esindaja vandeadvokaat Toivo Viilup

 Istungi toimumise aeg               09. veebruar 2016, avalik kohtuistung

RESOLUTSIOON:
1. Jätta Harju Maakohtu 04. septembri 2015 otsus muutmata.
2. Apellatsioonkaebused jätta rahuldamata.
3. Apellatsioonimenetluse kulud jätta poolte endi kanda.

Edasikaebamise kord
Otsuse peale võib kassatsiooni korras edasi kaevata, esitades kaebuse vahetult Riigikohtule 30
päeva jooksul otsuse kassaatorile kättetoimetamisest, kuid mitte pärast viie kuu möödumist
otsuse avalikult teatavaks tegemisest. Hagimenetluses Riigikohtus võib menetlusosaline
menetlustoiminguid teha ning avaldusi ja taotlusi esitada üksnes vandeadvokaadi vahendusel.
Menetlusosaline võib ise esitada Riigikohtule menetlusabi saamise taotluse, samuti esitada teise
menetlusosalise kaebuse või muu taotluse kohta seisukohti ja vastuväiteid. Menetlusabi
andmise taotlus ei peata seaduses sätestatud ega kohtu poolt määratud tähtaja kulgemist.
Seaduses sätestatud tähtaja järgimiseks peab menetlusabi taotleja tegema tähtaja kestel ka
menetlustoimingu, mille tegemiseks ta menetlusabi taotleb.


AS Nordecon hagi ja selle aluseks olevad asjaolud
1. AS Nordecon Infra ja AS Nordecon (endine AS Nordecon International) esitasid
   02.11.2010 Harju Maakohtusse hagi AS Teede REV-2 vastu seltsingulepingust tuleneva
   üldkulu 420 781,20 euro (s.o 6 583 795,20 krooni) hüvitamiseks ja viivise saamiseks.
   Tsiviilasja numbriks määrati 2-10-54284. AS Teede REV-2 (edaspidi TREV-2) esitas
   23.12.2010 Harju Maakohtusse hagi AS Nordecon Infra ja AS Nordecon vastu
   seltsingulepingust tuleneva nõude 887 748,46 euro (s.o 13 890 245,40 krooni) mullatööde
   teostamise eest ja viivise saamiseks. Tsiviilasja numbriks määrati 2-10-65753. AS
   Nordecon Infra ja AS Nordecon ühinesid 31.12.2011 ja uueks ärinimeks on AS Nordecon
   (edaspidi Nordecon). Kohus liitis tsiviilasjad 01.11.2011 ühte menetlusse tsiviilasja
   numbriga 2-10-54284.
2. Nordecon vähendas 05.03.2012 nõuet ja palus TREV-2-lt välja mõista põhivõla 351 205,82
   eurot ja viivise põhivõlalt võlaõigusseaduse (VÕS) § 113 lg-s 1 sätestatud määras alates
   05.03.2012 kuni põhivõla tasumiseni. Menetluskulud palus ta jätta TREV-2 kanda.
3. Maakohtu 07.01.2013 vaheotsusega tuvastati, et Nordeconi rahaline nõue TREV-2 vastu on
   põhjendatud selliselt, et 10.11.2008 AS Aspi, AS Eesti Ehitus (nüüd AS Nordecon) ja AS
   TREV-2 vahel sõlmitud seltsingulepingu alusel tuleb mullatööde ja teedeehitusega seotud
   tööde võimalik kahjum katta Nordeconi poolt 34% ulatuses ning TREV-2 poolt 66%
   ulatuses. Vaheotsus jõustus 04.11.2013.
4. Hagiavalduse kohaselt sõlmisid Nordecon ja TREV-2 10.11.2008 seltsingulepingu
   pooltevaheliste õiguste ja kohustuste määratlemiseks AS-ga Riigi Kinnisvara (edaspidi
   RKAS) 01.08.2008 sõlmitud hankelepingu nr E050-05708 täitmisel. Pooled olid
   hankelepingu pooleks ja vastutasid selle lepingu täitmise eest solidaarselt. Hankelepingu
   esemeks olid Koidula raudteepiirijaama kompleksi projekteerimis- ja ehitustööd. Poolte
   vahel tekkisid hanke- ja seltsingulepingu täitmisel erimeelsused, mille tõttu lõpetas TREV-
   2 2010. a märtsis oma hanke- ja seltsingulepingust tulenevate kohustuste täitmise.
   Muuhulgas lõpetas TREV-2 mullatööde teostamise, mis seltsingulepingu kohaselt oli tema
   vastutusalas. Mullatööd tuli teostada Nordeconil.
5. TREV-2-l tuleb seltsingulepingu p-de 4.1, 4.2.3 ja 3.1.5 alusel tasuda Nordeconile
   kahjuhüvitisena 66% seltsingule tekkinud mullatööde kogukahjumist, kokku 5 495 176,93
   krooni ehk 351 205,82 eurot (koos käibemaksuga).
6. Mullatööde kogukulu hõlmab seltsingulepingu kohaselt ka mullatööde insenertehnilise
   personali üldkulusid (ITP-üldkulusid). Seltsingulepingu p-de 3.8, 3.8.1 ja 3.9 koostoimest
   tuleneb, et pooled pidid võrdsetes osades kandma need üldkulud, mis olid seltsingulepingu
   lisas 3 otseselt nimetatud. Seltsingulepingu lisas 3 toodud üldkulude eelarve ei hõlma
   mullatööde ITP-üldkulu, kuna neid isikuid selles nimetatud ei ole. Vastavad isikud on
   nimetatud Koidula raudteepiirjaama lõpliku finantsaruande p-s 8 pealkirjaga „Mullatööde
   üldkulu“. Seega oli mullatööde ITP-üldkulude näol sisuliselt tegemist mullatööde
   otsekuluga, mille maksumust tuleb arvestada mullatööde kogukahjumi määratlemisel ja
   millele kohaldub vaheotsusega tuvastatud põhimõte, mille kohaselt Nordecon kannab
   kahjumist 34% ja TREV-2 66%.



                                                                                            2
7. Mullatööde kogukulu, millelt kahjuhüvitis tuleb arvestada, moodustub seega järgmiselt:
   Nordeconi teostatud mullatööde otsekulu ja mullatööde ITP-üldkulu, vastavalt 118 257 295
   krooni ja 7 076 365 krooni + TREV-2 teostatud mullatööde otsekulud ja mullatööde ITP-
   üldkulu, vastavalt 67 800 599 krooni ja 3 883 009 krooni. TREV-2 ei ole nende kulude
   kandmist vaidlustanud. Mullatööde kulu moodustub järgmistelt: 118 257 295 + 7 076 365
   + 67 800 599 + 3 883 009 = 197 017 268 krooni. Sellest arveldati tellijaga 120 405 708
   krooni. Mullatööde kahjumiks oli seega 197 017 268 – 120 405 708 krooni = 76 611 560
   krooni. Vastavalt vaheotsusega tuvastatud kahjumi jaotumise protsendile tuleb TREV-2-l
   kanda kogukahjumist 66%, so 50 563 629,60 krooni. TREV-2 kandis seoses mullatöödega
   71 683 608 krooni, mille eest on talle tasutud 25 699 292,51 krooni. TREV-2 kandis seega
   4 579 314,11 krooni (koos käibemaksuga 5 495 176,93 krooni ehk 351 205,82 eurot) võrra
   väiksema osa kahjumist, kui ta oleks pidanud kandma (50 563 629,60 – 71 683 608 +
   25 699 292,51) ja peab selle hagejale koos viivisega hüvitama.


AS Teede REV-2 hagi ja selle aluseks olevad asjaolud
8. TREV-2 esitas 23.12.2010 Harju Maakohtusse hagi Nordeconi vastu mullatööde teostamise
   eest seltsingulepingust tuleneva 887 748,46 euro (s.o 13 890 245,40 krooni) ja viivise
   saamiseks. 16.05.2014 nõude täpsustuse kohaselt palub TREV-2 välja mõista Nordeconilt
   arvete nr M02820 ja nr M04788 alusel 596 809,25 eurot ja viivise 16.05.2014 seisuga
   234 377,06 eurot ning alates 17.05.2014 põhivõlalt VÕS § 113 lg-s 1 sätestatud määras.
   Menetluskulud palub ta jätta Nordeconi kanda.
9. Hagiavalduse kohaselt jagati pooltevahelise seltsingulepingu p-s 3.1. kõik ülejäänud
   hankelepingu esemeks olevad ehitustööd mullatööde kõrval konkreetselt ühispakkujate
   vahel, samas kui mullatöid kohustusid pooled p 3.1.5 kohaselt teostama ühiselt.
10. Seltsingulepingu p-ga 2.1 määrati hankelepingu täitmiseks vajaliku tegevuse
    koordineerimiseks juhtivaks partneriks Nordecon, kes oli lepingu p 2.2.2 järgi õigustatud
    muuhulgas esindama teisi seltsinglasi hankelepingu alusel arvete esitamisel RKAS-le ja
    hankelepingust tulenevate maksete vastuvõtmisel. Seltsingulepingu p 5.1 kohaselt kohustus
    Nordecon teiste ühispakkujate poolt teostatud tööde (aluseks akteeritud tööde aktid) eest
    RKAS-lt Nordeconi arveldusarvele laekunud raha edasi kandma teistele ühispakkujatele
    nende esitatud arvete alusel hiljemalt 14 päeva jooksul alates raha laekumisest. Samuti
    kohustus Nordecon informeerima teisi seltsingulepingu osapooli toimunud arveldustest,
    sealhulgas laekunud maksete suurusest ja maksete laekumise kuupäevadest.
11. Seisuga 31.01.2010 on TREV-2 esitanud Nordeconile igakuiseid akte teostatud mulla- ja
    teedeehitustööde (mullatööde) vastuvõtmise kohta 71 683 608 krooni (ilma käibemaksuta)
    väärtuses ning arveid kuni 31.05.2009 teostatud mullatööde eest kokku 37 333 680 krooni
    (ilma käibemaksuta) väärtuses. Nordecon on tasunud arved nr M00405, nr M00869 ja
    nr M01639 täies ulatuses ja arve nr M02820 osaliselt summas 25 699 292,51 krooni (ilma
    käibemaksuta).
12. Nordecon ei ole tasunud 04.05.2009 arvet nr M02820 osaliselt, s.o 3 550 955 krooni
    ulatuses (ilma käibemaksuta) ja 28.07.2009 arvet nr M04788 täies ulatuses, s.o 8 083 432
    krooni (ilma käibemaksuta). Seega võlgneb Nordecon TREV-2-le teostatud mullatööde eest
    kokku 11 634 387 krooni (ilma käibemaksuta). Lisaks sellele ei ole Nordecon tasunud
    faktiliselt teostatud ja akteeritud mullatööde eest kokku 34 349 928,49 krooni (ilma
    käibemaksuta). Seega tuleb Nordeconil arvete alusel ja faktiliselt teostatud mullatööde eest
    tasuda Teede REV-2le 45 984 315,49 krooni (ilma käibemaksuta).



                                                                                              3
13. Nordecon esitas TREV-2 arvetel nr M02820 ja nr M04788 ning vastavalt aprilli 2009 ja
    mai 2009 aktides teostatud tööde vastuvõtmise kohta kajastatud ehitustööd vastuvõtmiseks
    AS-le Riigi Kinnisvara, kes on vastavalt 04.05.2009 ja 17.08.2009 vahemaksetõenditele
    nr 5 ja nr 7 tööde eest Nordeconile tasunud. Seega on Nordeconil seltsingulepingu p 5.1
    alusel kohustus raha edasikandmiseks TREV-2-le. Kuigi Nordecon on oma kohustust
    korduvalt tunnistanud, väljastades TREV-2-le muuhulgas 17.02.2010 saldoteatise, milles
    võlgnevust täies ulatuses tunnistatakse, ei ole ta kohustust täitnud.
14. TREV-2 väljastas 02.07.2012 seoses teostatud ja akteeritud mullatöödega Nordeconile
    täiendavalt arve nr M02752 summas 348 535 eurot (5 453 385 krooni; ilma käibemaksuta),
    lähtudes seejuures mullatööde arvestuslikust kogukahjumist 57 793 085 krooni ja eeldusest,
    et seltsingulepingu alusel kuulub mullatöödega seoses tekkinud kahju kandmisele võrdsetes
    osades.
15. Lähtudes mullatööde arvestuslikust kogukahjumist summas 57 793 085 krooni ja maakohtu
    07.01.2013 vaheotsuses toodud kahjumi jaotusest, väljastas TREV-2 Nordeconile
    02.05.2014 kreeditarve nr TE140932 28.07.2009 arve nr M04788 osaliseks
    krediteerimiseks summas 3 793 508,10 krooni (ilma käibemaksuta) ja kreeditarve
    nr TE140933 arve nr M02752 krediteerimiseks täies ulatuses summas 348 535 eurot (ilma
    käibemaksuta). Kreeditarvete väljastamise järgselt võlgneb Nordecon TREV-2-le kokku
    7 840 878,90 krooni ehk 501 123,50 eurot (ilma käibemaksuta), millest 04.05.2009 arve
    nr M02820 alusel kuulub tasumisele 3 550 955 krooni (ilma käibemaksuta) ja 28.07.2009
    arve nr M04788 alusel 4 289 923,90 krooni (ilma käibemaksuta).
16. Nõude suuruse arvestamisel tuleb lähtuda hankelepingu sõlmimise aluseks olevas
    hinnapakkumises toodud mullatööde maksumusest 122 813 114 krooni. Nordecon ei ole
    esitanud dokumente, millest nähtuks mis asjaoludel laekus mullatööde katteks
    hankelepingus fikseeritust väidetavalt väiksem summa. Poolte vahel puudub vaidlus, et
    TREV-2 kandis seoses mullatööde teostamisega kulu 71 683 608 krooni. TREV-2
    aktsepteerib Nordeconi tehtud mullatööde kulusid 113 367 280 krooni ulatuses. Sellest
    suuremas ulatuses kulutuste tegemine ei ole reaalne ning viitab kuludokumentidega
    manipuleerimisele ja/või kulutuste suuruse kunstlikule paisutamisele. Mullatööde
    teostamisega kaasnenud kulupõhine kahjum ei ületanud ega saanudki ületada 62 237 774
    krooni. Kulupõhisest mullatööde kahjumist tuleb täiendavalt maha arvestada AS-lt Sweco
    Projekt poolt Nordeconile tasutud hüvitis suurusega mitte vähem kui 1 525 000 krooni ja
    üldkulude katteks RKAS-lt toimunud ülelaekumine 2 919 689 krooni. Selle tulemusel on
    mullatööde arvestuslik kogukahjum maksimaalselt 57 793 085 krooni.
17. TREV-2 põhinõue Nordeconi vastu on seega 596 809,25 eurot (sh käibemaks; 9 338 035,58
    krooni), millest 267 797,92 eurot (sh käibemaks; 4 190 126,90 krooni) on arve nr M02820
    alusel tasumisele kuuluv põhivõlg ja 329 011,33 eurot (sh käibemaks; 5 147 908,68 krooni)
    on arve nr M04788 alusel tasumisele kuuluv põhivõlg. Arvete nr M02820 ja nr M04788
    tasumise tähtajad saabusid vastavalt 01.06.2009 ja 31.08.2009. 16.05.2014 seisuga võlgnes
    Nordecon TREV-2-le viivisena 234 377,06 eurot.


Nordeconi vastuväited TREV-2 hagile
18. Nordecon aktsepteerib TREV-2 poolt esitatud arveid nr M02820 ja nr M04788 ning on
    arvestanud arvetel kajastatud mullatööde kulu mullatööde kogukulusse (ja kahjumisse).
    Nordecon eeldab TREV-2 kuluarvestuse õigsust. Arvete aktsepteerimine ei tähenda aga, et
    neil näidatud kulu kujunemine on selge või üheselt seostatav antud asja menetluse raames
    arvel näidatud kulu tõendamiseks esitatud kuludokumentide või päevaaruannetega. Samuti


                                                                                            4
   ei tähenda arvete aktsepteerimine ja nende arvestamine mullatööde kogukulusse, et
   TREV-2-l on alust nõuda arvete tasumist, kuna arved nr M02820 ja nr M04788 on
   tasaarvestatud Nordeconi mullatööde kahjumi hüvitamise nõudega.
19. Nõustuda ei saa TREV-2 käsitlusega mullatööde arvestuslikust kogukahjumist, mis
    väidetavalt on üksnes 57 793 085 krooni. Lähtuda tuleb mitte TREV-2 kahjumi
    prognoosist, vaid tegelikust mullatööde kogukulust ja kahjumist, mis selgus alles pärast
    tööde teostamist ja osutus prognoositust oluliselt suuremaks. Kuna mullatööde kogukahjum
    oli tegelikult 76 611 560 krooni, ületab summa, mis tuleb vaheotsusega tuvastatud kahjumi
    proportsiooni kohaselt TREV-2-l täiendavalt kanda, oluliselt summat, mille Nordecon
    võlgnes arvete nr M02820 ja nr M04788 alusel.
20. Ebaõige on väide, et Nordecon ei ole toonud esile põhjuseid ega töid, miks ja millega seoses
    mullatööde kahjum suurenes. Vandeaudiitori aruande kohaselt olid kõik esitatud kulud
    kajastatud raamatupidamises kui Koidula objektiga seonduv kulu. Vandeaudiitor ei
    tuvastanud raamatupidamises vigu ega vastuolusid kuludokumentide kirjendamisel. AS
    Ramboll Eesti eksperdid on analüüsinud vahemaksetõendeid, edenemise aruandeid
    perioodil jaanuar-detsember 2010, mullatööde koondtabeleid samast perioodist ning
    eelprojektide mahtusid ja loendeid.
21. Õige ei ole väide, et mullatööde kogukahjumist tuleb täiendavalt maha arvata AS Sweco
    Projekt poolt Nordeconile tasutud hüvitis, kuna see on kogukahjumist juba maha arvestatud.
    Mahaarvamine nähtub otseselt 2009. a novembri mullatööde kulude koondtabelist reana
    10310842 Aspi AS – Sweco Projekt AS (40893) 01.11.2009 -2 990 000. Asjaolu, et
    viidatud summa on miinusmärgiga, näitab, et summa on maha arvatud.
22. Samuti on ebaõige väide, et mullatööde kahjumist tuleb maha arvestada üldkulude väidetav
    ülelaekumine. Ülelaekumist tegelikkuses ei toimunud. Hageja tegi ise tööd, millega seoses
    tekkis väidetav kokkuhoid ja kandis töödega seonduva kulu.
23. Õige ei ole käsitlus, mille kohaselt jagunevad ITP-üldkulud seltsingulepingu p 3.8.1 alusel
    poolte vahel võrdselt. Kuna pärast TREV-2 objektilt lahkumist objektil enam TREV-2 enda
    aruandevormi – päevaaruandeid, ei peetud, on alusetu tema nõue nende esitamiseks.


TREV-2 vastuväited Nordeconi hagile
24. TREV-2 palus jätta Nordeconi hagi täies ulatuses rahuldamata. Nordecon ei ole tõendanud
    mullatööde kogukahjumi suurust, mistõttu on võimalik mullatööde kogukahjumit arvestada
    üksnes ulatuses, milles TREV-2 on seda nõus tunnistama. Nordecon ei ole juhtiva
    seltsinglasena esitanud adekvaatset ülevaadet mullatööde kogukahjumi kujunemisest ega
    dokumentaalseid tõendeid, mis võimaldaks väidetava kahjumi kujunemist ja selle suurust
    kontrollida. Nordecon on jätnud teadlikult esitamata päevaaruanded, mis oleks
    võimaldanud kontrollida konkreetsete mullatööde teostamise käiku ja kuluarveid.
    Kuludokumentide sidumist konkreetsete mullatöödega ei ole võimalik tõendada tunnistaja
    RR ütlustega. Füüsiliselt ei ole mõeldav, et tunnistaja oleks vahetult osalenud kõikide
    mullatöödega seotud kulude dokumenteerimisel, mistõttu saab tunnistaja parimal juhul
    kinnitada üksnes seda, et kuludokumendid on kirjendatud Nordeconi sisemises
    finantsaruandluses mullatöödega seotud kuludena. Sama tõendavad ka AS KPMG Baltics
    aruanne ja AS Ramboll Eesti eksperthinnang, kuid need ei tõenda kulude seotust mullatööde
    teostamisega.
25. Nordeconi käsitlus, et mullatööde ITP-üldkulud on käsitletavad mullatööde otsekuludena
    ega kuulunud üldkulude koosseisu, ei ole kooskõlas seltsingulepinguga. Seltsingulepingu


                                                                                              5
   p 3.8.1 kohaselt kohustusid pooled projekti meeskonna kokkuleppelised kulud kandma
   võrdsetes osades. Seltsingulepingu lisa nr 3 olevas eelarves kajastatud üldkulud hõlmasid
   endas ka mullatööde ITP-üldkulusid.
26. Kui eeldada Nordeconi ülejäänud arvestuse õigsust, kuid jätta kõrvale kulude koosseisu
    arvatud mullatööde ITP üldkulud 7 076 365 krooni ja 3 883 009 krooni, siis moodustaks
    mullatööde kogukulu 186 057 894 krooni (118 275 29518 + 67 800 59919) ja mullatööde
    väidetav kogukahjum 63 244 780 krooni (186 057 798 – 122 813 11420), mis on
    ligilähedane mullatööde kahjumile 60 467 036 krooni (arvestamata üldkulude
    ülelaekumist), mida prognoosis 17.06.2010 seisuga ehitustööde üldjuht Peeter Sarv
    olukorras, kus mullatööde valmidus oli 98-100%.
27. Siiski ei oma mullatööde ITP-üldkuludega seonduv keskset tähendust, kuna sõltumata
    sellest, kas ITP-üldkulud kogukulu koosseisu arvestada või mitte, ei selgita see
    kogukahjumi drastilist suurenemist hankelepingu täitmise lõppfaasis vähem kui poole
    aastaga. Tõenditest ei selgu, mis tingis mullatööde kogukahjumi suurenemise
    prognoosituga võrreldes enam kui 16 000 000 krooni võrra. 17.06.2010 perioodi jaanuar
    kuni mai 2010 kohta koostatud finantsaruandest nähtuvalt oli mullatööde valmidus aruande
    koostamise aja seisuga 95-100%, v.a Koidula-Võmmorski tee ja Niitsiku-Võmmorski
    teelõigu osas ning mullatööde prognoositud kahjum 60 467 036 krooni. Nimetatud summa
    sisaldas kulutusi, mida Nordeconil tuli täiendavalt mullatööde lõpetamiseks teha.
    10.02.2011 seisuga koostatud finantsaruandest nähtuvalt on eelmise finantsaruandega
    võrreldes positsiooni 2 kulud suurenenud 10 922 457 krooni võrra, positsiooni 10 kulud
    3 524 436 krooni võrra ja positsiooni 23 kulud vähenenud 42 236 krooni võrra. Lisaks on
    teises finantsaruandes suurenenud üldkulud esimeses finantsaruandes tooduga võrreldes
    1 241 999 krooni võrra. Nordecon ei ole tõendanud esimeses finantsaruandes vigade või
    ebatäpsuste esinemist.
28. OÜ IPT Projektijuhtimise 17.04.2009 kiri nr 1-744 ei tõenda Nordeconi väiteid selle kohta,
    et mullatööde kahjum 2010. a jooksul plahvatuslikult suurenes. Kirjas viidatud asjaolud
    seoses pinnase taaskasutamise võimalikkusega olid seltsinglastele teada juba 2009. a
    kevadel, kusjuures juba 05.05.2009 lükkas insener tagasi seltsinglaste nõude seoses
    taaskasutamiseks mittesobiva pinnasega. Seega olid pinnasega seotud probleemidest
    tulenevad lisakulud seltsinglastele teada juba 2009. a kevadel, mistõttu vastavad asjaolud
    mullatööde kogukahjumi väidetavat suurenemist 2010. a jooksul põhjustada ei saanud.
    Lisaks olid OÜ ITP Projektijuhtimise kirjas käsitletud mullatööd valdavas enamuses
    (vähemalt 96% ulatuses) juuniks 2010. a teostatud, mistõttu nendega seotud kahjumiga oli
    esimese finantsaruande koostamisel juba arvestatud.


Esimese astme kohtu otsus
29. Maakohus rahuldas osaliselt Nordecon hagi ja jättis TREV-2 hagi rahuldamata. Kohus
    mõistis TREV-2-lt Nordeconi kasuks välja põhivõla 81 558,79 eurot ja viivise põhivõlalt
    alates 05.03.2012 VÕS § 113 lg 1 teises lauses sätestatud määras kuni põhivõla täieliku
    tasumiseni. Menetluskulud jättis kohus poolte endi kanda.
30. Tuvastatud ja tõendatud on alljärgnevad asjas tähtsust omavad asjaolud, mis on kas
    vastavalt poole poolt omaksvõetud ja/või mille üle vaidlus puudub: 09.05.2008 esitasid
    TREV-2, AS Aspi ja AS Eesti Ehitus (s.o Nordecon) ühispakkumise RKAS poolt
    väljakuulutatud Koidula raudteepiirijaama esimeses ehitushankes (kood 105024)
    osalemiseks maksumusega 269 000 000 krooni (ilma käibemaksuta). Ühispakkumise
    komplekteeris ja esitas ühispakkujate nimel Nordecon. 01.08.2008 sõlmisid RKAS,


                                                                                            6
   TREV-2 ja Nordecon lepingukokkuleppe nr E050-05708 (hankeleping), mille kohaselt
   kohustusid ühispakkujad teostama ehitushanke esemeks olevad ehitustööd ühispakkumises
   toodud hinnaga ning hankelepingus fikseeritud tingimustel ja korras. Hankelepingu
   sõlmimise aluseks olevas hinnapakkumises oli mullatööde maksumuseks arvestatud 122
   813 114 krooni (ilma käibemaksuta).
31. 10.11.2008 sõlmisid Nordecon ja TREV-2 hankelepingu täitmisega seotud poolte õiguste
    ja kohustuste ning vastutuse määratlemiseks seltsingulepingu. Seltsingulepingu p-s 2.1
    määrati hankelepingu täitmiseks vajaliku tegevuse koordineerimiseks juhtivaks partneriks
    Nordecon, kusjuures p 2.2.2 järgi oli Nordecon õigustatud muuhulgas esindama teisi
    seltsinglasi hankelepingu alusel arvete esitamisel RKAS-le ja hankelepingust tulenevate
    maksete vastuvõtmisel. Seltsingulepingu p 2.4.2. kohaselt olid mullatööd TREV-2
    vastutusalas. Seltsingulepingu p-s 3.1 leppisid ühispakkujad kokku hankelepingu esemeks
    olevate tööde omavahelises jaotamises. Seltsingulepingu p-s 3.1.5 lepiti kokku, et mulla- ja
    teedeehitustööd (mullatööd) jaotatakse selliselt, et lepingu p-des 3.1.3 ja 3.1.4 fikseeritud
    sildade ehitustööde ja p-s 3.1.5 viidatud mullatööde lõplik käive, lähtudes ühispakkumise
    maksumuse tabelis fikseeritud hindadest, oleks võrdne. Seega jagati kõik ülejäänud
    hankelepingu esemeks olevad ehitustööd mullatööde kõrval konkreetselt ühispakkujate
    vahel, samas kui mullatöid kohustusid pooled teostama ühiselt.
32. Seltsingulepingu lisaks oleva üldkulude eelarve kohaselt oli hankelepingu esemeks olevate
    töödega seotud üldkulude eelarveliseks maksumuseks 18 161 688 krooni, mis on AS Riigi
    Kinnisvara poolt Nordeconile tasutud. Seltsingulepingu p-s 5.1 kohustus Nordecon teiste
    ühispakkujate poolt teostatud tööde eest aktide alusel RKAS-lt Nordeconi arveldusarvele
    laekunud raha edasi kandma teistele ühispakkujatele nende esitatud arvete alusel hiljemalt
    14 päeva jooksul raha laekumisest.
33. Seisuga 31.01.2010 on TREV-2 esitanud Nordeconile igakuiseid akte teostatud sildade
    projekteerimis- ja ehitustööde (sillatööde) vastuvõtmise kohta kogusummas 8 322 607
    krooni (ilma käibemaksuta) ning arveid teostatud sillatööde osas samas summas. Kõik
    sillatööde teostamise eest esitatud arved on Nordecon tasunud. Seisuga 31.01.2010 on
    TREV-2 esitanud Nordeconile igakuiseid akte teostatud mulla- ja teedeehitustööde
    vastuvõtmise kohta kokku summas 71 683 608 krooni (ilma käibemaksuta) ja arveid kuni
    31.05.2009 teostatud mullatööde eest kokku 37 333 680 krooni (ilma käibemaksuta).
34. Arvetest on Nordecon tasunud arved nr M00405, nr M00869 ja nr M01639 täies ulatuses
    ning arve nr M02820 osaliselt kokku summas 25 699 292,51 krooni (ilma käibemaksuta).
    Nordecon ei ole tasunud 04.05.2009 arvet nr M02820 3 550 955 krooni osas (ilma
    käibemaksuta) ja 28.07.2009 arvet nr M04788 täies ulatuses - 8 083 432 krooni (ilma
    käibemaksuta).
35. Nordecon esitas TREV-2 arvetel nr M02820 ja nr M04788 ning aprilli 2009 ja mai 2009
    aktides teostatud tööde vastuvõtmise kohta kajastatud ehitustööd vastuvõtmiseks RKAS-le,
    kes on nendel arvetel kajastatud tööde eest Nordeconile faktiliselt tasunud vastavalt
    vahemaksetõenditele nr 5 ja nr 7. Raha on laekunud 04.05.2009 ja 17.08.2009 ning
    Nordeconil tekkis seltsingulepingu p 5.1 alusel kohustus raha edasikandmiseks TREV-2-le.
36. 02.07.2012 väljastas TREV-2 seoses faktiliselt teostatud ja akteeritud mullatöödega
    seltsingulepingu alusel Nordeconile täiendava arve nr M02752 348 535 euro tasumise kohta
    (ilma käibemaksuta). 02.05.2014 väljastas TREV-2 Nordeconile kreeditarve nr TE140932
    28.07.2009 arve nr M04788 osaliseks krediteerimiseks 3 793 508,10 krooni (ilma
    käibemaksuta) ulatuses ja kreeditarve nr TE140933 arve nr M02752 krediteerimiseks täies
    ulatuses summas 348 535 eurot (ilma käibemaksuta). Kreeditarve väljastamise järgselt
    võlgneb Nordecon TREV-2-le kokku 7 840 878,90 krooni ehk 501 123,50 eurot (ilma


                                                                                               7
   käibemaksuta), millest 04.05.2009 arve nr M02820 alusel kuulub tasumisele 3 550 955
   krooni (ilma käibemaksuta) ning 28.07.2009 arve nr M04788 alusel 4 289 923,90 krooni
   (ilma käibemaksuta).
37. TREV-2 lahkus Koidula objektilt enne seltsingulepingu ja RKAS-ga sõlmitud hankelepingu
    täitmist märtsis 2010. TREV-2 poolt on seltsinguleping üles öeldud. Seltsingulepingu
    esemeks olevad mullatööd jäid täies ulatuses Nordeconi teostada. Tööd lõpetati objektil
    detsembris 2010. Mullatööde teostamine kujunes kahjumlikuks. Siis, kui mullatöid teostas
    veel TREV-2, prognoosis ta mullatööde kogukahjumi suuruseks 57 miljonit krooni. Teede
    REV-2 aktsepteerib mullatööde arvestuslikku kogukahjumit 57 793 085 krooni.
38. RKAS-ga muudatuskokkuleppeid ei sõlmitud. Kokkulepete mittesõlmimist tõendavad
    menetlusosaliste 21.07.2009 kiri nr 252/1, 10.09.2009 kiri nr 324/1, 14.04.2009 kiri nr
    111/1 ja RKAS vastused 27.07.2009 kiri nr KP-1EH-191, 18.09.2009 kiri nr KP-1EH-232,
    05.05.2009 kiri nr KP-1EH-121. Seltsingulepingust tulenevalt ja asjas jõustunud vaheotsuse
    alusel jaguneb seltsingu mullatööde kahjum poolte vahel proportsioonis Nordecon 34% ja
    TREV-2 66%. TREV-2 on kandud mullatöödega seoses kogukulu 71 683 608 krooni.
    TREV-2 aktsepteerib Nordeconi poolt tehtud mullatööde kulusid 113 367 280 krooni
    ulatuses. Pooled vaidlevad selle üle, milline on mullatööde kogukahjumi rahaline suurus,
    sh on vaidluse all, kas Nordecon kandis seltsingulepingu alusel mullatööde otsekulu
    118 257 295 krooni ja kas poolte poolt kantud ITP-üldkuludega saab mullatööde kogukulu
    tuvastamisel arvestada, lisaks milline summa on mullatööde katteks laekunud RKAS-lt
    ning kas ja milliseid mahaarvamisi tuleb mullatööde arvestuslikust kahjumist teha.
39. Menetluses esitatud koondtabelid ei kvalifitseeru tõenditena kulu suuruse hindamisel.
    Nordeconi esitatud arvete ja raamatupidamise algdokumentide dokumentide pistelise
    kontrolli tulemusena on tõendatud Nordeconi kulu suurus 118 257 295 krooni.
    Kuludokumentide ehtsuses ja/või nende seotuses vaidlusaluste mullatöödega ei ole põhjust
    kahelda. Arvetele on märgitud Koidula projekti tempel, mis on kinnitatud projektijuhi
    allkirjaga. Kuludokumentide seotust vaidlusaluste mullatöödega kinnitab ka tunnistaja RR.
    Ehitustööde päevikud (sh objekti päevikud) on seostavad Koidula objekti mullatöödega ja
    need haakuvad muude tõenditega. Pooled ei soovinud ehitustööde päevikuid eraldi uurida.
40. TREV-2 etteheited Nordeconi päevaaruannete puudumise kohta ei ole arusaadavad, kuna
    tuvastatud on, et päevaaruandeid ei peetud. 2010. a detsembri finantsaruandest ei nähtu
    otseselt Nordeconi poolt kantud kulu suurust, kuid nähtub mullatööde kogukulu
    197 017 268 krooni ja kogukahju 76 611 560 krooni. 2010. a jaanuar-mai finantsaruandest
    nähtub mullatööde kogukulu 183 280 150 krooni ja kogukahju 60 467 036 krooni. Seega
    suurenes 2010. a detsembriks nii kogukulu kui ka kogukahju. Tunnistaja RR ütlustest
    nähtub, et kahjum suurenes tegelikult teostamata tööde tõttu ja et TREV-2 prognoosis
    mullatööde kahju suurust ca 57 miljonit krooni valesti, jättes arvestamata tegelikud tööd,
    mis tuli Koidula objektil teostada.
41. Mullatööde kogukahjumi rahalise suuruse tuvastamisel ei oma tähtsust, millest tekkis vahe
    kahjumi prognoosimisel. Prognoosid ei kajasta tegelikku olukorda. Mati Okase e-kiri ja
    sõlmitud alltöövõtuleping ei näita seda, et kogukulu oli teada 2010. a kevadeks.
    Vahemakseaktist nr 18 nähtub küll, et hankelepingu järgsete tööde (sh mullatööde)
    valmidus seisuga 31.05.2010 oli vähemalt 94%, kuid ka see ei tähenda, et teostamata tööde
    kulude suurus peaks olema Nordeconi esitatust väiksem. AS Ramboll Eesti
    eksperthinnanguga on tõendatud, et Nordeconi tehtud kulutused on vastavuses teostatud
    tööde mahuga. Vandeaudiitori aruandest nähtub, et kõik Nordeconi esile toodud mullatööde
    kulud vastasid kulu aluseks olevatele arvetele, olid kajastatud raamatupidamisarvestuses,



                                                                                            8
   leidsid aset Koidula raudteepiirijaama esimese ehitushanke ajal ja olid määratud
   projektimeeskonna poolt Koidula raudteepiirijaama projektiga seonduvaks kuluks.
42. Mullatööde ITP-üldkulud ei ole käsitletavad seltsingulepingu p-s 3.8.1 viidatud projekti
    meeskonna kokkuleppeliste kuludena (mille pooled pidid kandma võrdselt), vaid osana
    mullatööde kogukulust. Seltsingulepingu p-de 3.8, 3.8.1 ja 3.9 koostoimest tulenevalt pidid
    pooled kandma võrdsetes osades need üldkulud, mis olid seltsingulepingu lisas 3 otseselt
    nimetatud. Mullatööde ITP-üldkulu puudutab neid isikuid, keda seltsingulepingu lisas 3
    olevas eelarves nimetatud ei ole. Need isikud on nimetatud Koidula raudteepiirjaama
    finantsaruande punktis 8, kus on toodud 41 Koidula objektil töötanud isikuga seotud kulud
    kokku summas 10 959 374 krooni (mis vastab TREV-2 ITP-üldkulude suuruse ja Nordecon
    ITP-üldkulude suuruse summale ja millega on mullatööde kogukulu juures arvestatud).
    Tunnistaja RR ütlustest nähtub, et pooled käsitlesid seltsingulepingu täitmise raames
    mullatööde ITP-kulusid mullatööde kogukuluna.
43. Mullatööde lõpliku kulu moodustumine mullatööde otsekulust ja mullatööde ITP-üldkulust
    nähtub tulude ja kulude koondtabelist, mis eristab nii TREV-2 (tabeli esimene pool) kui
    Nordeconi (tabeli teine pool) kulude puhul selgelt mullatöid (otsekulud), üldkulu ning
    mullatööde ITP-üldkulu. Ka finantsaruanne sisaldab eraldi tulpa „7. Üldkulud“ ja
    „8. Mullatööde üldkulu“. Seega tuleb ITP-üldkuludega mullatööde kogukulu juures
    arvestada ja ITP- üldkuludena saab arvestada TREV-2 osas 3 883 009 krooni ja Nordeconi
    osas 7 076 365 krooni.
44. Tõendatud ei ole Nordeconi väide, et RKAS-lt on seltsingule mullatööde eest laekunud
    vähem kui eelarveline maksumus ette nägi. Vahemaksetõendist ei nähtu, et eelarvelisest
    maksumusest oleks toimunud vähemlaekumine. Samuti ei näita finantsaruanne
    vähemlaekumist. Tunnistaja RR ütlustega ei saa tõendada Nordeconi väidet, et eelarvelisest
    maksumusest laekus 2 152 830 krooni võrra vähem raha, kuna ta ei mäletanud summa
    suurust täpselt. Kuna tööde eelarvelise mahu vähendamine ei ole tõendatud, siis tuleb
    järeldada mullatööde teostamist hankelepingus kokkulepitud mahus ja laekumist RKAS-lt
    122 813 114 krooni.
45. Mullatööde kahjumi vähendamiseks AS-lt Sweco Projekt laekunud 1 525 000 krooni võrra
    ei ole alust, kuna Nordecon ei arvestanud seda kulude hulka. Mullatööde arvestuslikku
    kogukahjumit tuleb vähendada 2 919 689 krooni võrra, kuna tuvastatud on üldkulude osas
    ülelaekumise toimumine vähemalt selles ulatuses.
46. Mullatööde kogukahjumi rahaliseks suuruseks on 71 284 465 krooni (ilma käibemaksuta),
    mis kujuneb järgmiselt: mullatööde kogukulust 197 017 268 krooni (Nordeconi mullatööde
    otsekulu 118 257 295 krooni + Nordeconi mullatööde ITP-üldkulu 7 076 365 krooni +
    TREV-2 mullatööde otsekulu 67 800 599 krooni ja TREV-2 mullatööde ITP-üldkulu
    3 883 009 krooni), tuleb maha arvestada RKAS-lt mullatööde katteks laekunud
    122 813 114 krooni ja üldkulude eelarvestatud suurusest enam laekunud 2 919 689 krooni.
47. TREV-2 nõude põhjendatuse hindamisel tuleb lähtuda tema esitatud asjaolust, et
    seltsingulepingu alusel teostatud tööd on tehtud ja akteeritud, mis on tõendatud ka sellega,
    et TREV-2 esitas aprillis 2009 ja mais 2009 Nordeconile vastuvõtmiseks teostatud
    mullatöid vastavalt 4 926 896 krooni ja 9 538 450 krooni väärtuses. Tööde aktid on
    Nordeconi poolt allkirjastatud ja tööd faktiliselt vastuvõetud.
48. Aktide alusel väljastas TREV-2 Nordeconile 04.05.2009 arve nr M02820 4 926 896
    kroonile ja 28.07.2009 arve nr M04788 9 700 118,40 kroonile. Vahemaksetõendite nr 5 ja
    nr 7 kohaselt tasus RKAS nendel arvetel kajastatud tööde eest Nordeconile täies ulatuses,
    kellel tekkis seltsingulepingu p 5.1 alusel kohustus raha edasikandmiseks. Nordecon ei


                                                                                              9
   tasunud arvet nr M02820 3 550 955 krooni ulatuses (ilma käibemaksuta) ja arvet
   nr M04788 täies ulatuses - 8 083 432,00 krooni (ilma käibemaksuta). Nordecon
   aktsepteerib TREV-2 esitatud arveid nr M02820 ja nr M04788 ning on arvestanud nendel
   kajastatud mullatööde kulu mullatööde kogukulusse (ja kahjumisse). Nordeconile
   02.07.2012 esitatud täiendava arve nr M02752 tasumist TREV-2 ei nõua, kuna see on
   TREV-2 poolt krediteeritud. Lisaks krediteeris TREV-2 02.05.2014 arve nr M04788
   osaliselt, 3 793 508,10 krooni ulatuses (ilma käibemaksuta). Kreeditarvete väljastamise
   järgselt võlgneb Nordecon TREV-2-le kokku 7 840 878,90 krooni, millest 04.05.2009 arve
   nr M02820 alusel kuulub tasumisele 3 550 955 krooni (ilma käibemaksuta) ja 28.07.2009
   arve nr M04788 alusel 4 289 923,90 krooni (ilma käibemaksuta).
49. TREV-2-l on õigus tema esitatud arvete alusel raha saada, kuid kuna mullatööde
    kogukahjumi suurusena on tuvastatud 71 284 465 krooni, mitte 57 793 085 krooni, siis
    nõude arvestus muutub. Arvestades vaheotsusega tuvastatud TREV-2 osa (66%)
    mullatööde kahjumi katmisel, on tema poolt kaetava kahjumiosa suuruseks 47 047 746,90
    krooni. Arvestades TREV-2 kulude suurust 71 683 608 krooni, tuleb Nordeconil
    mullatöödega seoses kantud kulutuste katteks tasuda 24 635 861,10 krooni (71 683 608
    krooni – 47 047 746, 90 krooni). Kuna Nordecon on TREV-2-le tasunud 25 699 292 krooni,
    siis ei ole TREV-2-l võimalik täiendavalt tasu nõuda. Põhinõude puudumise tõttu puudub
    ka kõrvalnõudena viivise saamise õigus.
50. Tulenevalt mullatööde kahjumi tuvastatud suurusest 71 284 465 krooni, tuleb TREV-2-l
    kanda kahjumist 47 047 746,90 krooni (71 284 465 krooni x 0,66). Kuna ta on kandnud
    mullatööde kahjumist 45 984 315,49 krooni (TREV-2 kulud 71 683 608 krooni – talle
    tasutud 25 699 292,51 krooni), siis on ta mullatööde kahjumist kandnud 1 063 431,41 krooni
    (ilma käibemaksuta) võrra väiksema osa, kui ta oleks pidanud kandma. Nordeconi
    põhjendatud nõue TREV-2 vastu on seega 1 063 431,41 krooni (koos käibemaksuga
    1 276 117,69 krooni ehk 81 558,79 eurot), samuti viivisenõue VÕS § 113 lg-s 1 sätestatud
    määras alates 05.03.2012 kuni põhinõude tasumiseni.
51. Kuna Nordeconi hagi on osaliselt põhjendatud ja kuigi TREV-2 hagi jääb rahuldamata, on
    vaidluse asjaolusid arvestades põhjendatud jätta poolte menetluskulud nende endi kanda.


Nordeconi apellatsioonkaebus
52. Nordecon palub maakohtu otsus tühistada osas, millega tema nõue jäeti rahuldamata ja
    menetluskulud tema enda kanda. Nordecon palub teha uue otsuse, millega hagi rahuldatakse
    täies ulatuses ja menetluskulud jäävad TREV-2 kanda. Alternatiivselt palub Nordecon saata
    asi vaidlustatud osas tagasi maakohtule uueks läbivaatamiseks. Menetluskulud palub
    Nordecon jätta TREV-2 kanda.
53. Maakohus jõudis ebaõigesti seisukohale, et mullatööde kogukahjum oli 71 284 465 krooni
    ehk 5 327 095 krooni väiksem kui tegelik kahjum (76 611 0560 krooni), mille tulemusel
    jõudis ebaõigesti seisukohale, et TREV-2 peab Nordeconile hüvitama 81 558,79 eurot.
54. Maakohus hindas ebaõigesti tõendeid RKAS-lt mullatööde eest laekunud summa
    tuvastamisel. Mullatööde eest tasuti 120 405 708 krooni, mitte eelarvejärgne 122 813 114
    krooni, nagu leidis maakohus. 2 152 850 krooni võrra väiksema summa laekumine on
    tõendatud viimase hankelepingu alusel väljastatud vahemaksetõendiga nr 25. Sellest
    nähtuvad muudatuskokkulepped, mille tagajärjel vähenesid hankelepingu esemeks olevate
    mullatööde maht ja maksumus ning RKAS-ga arveldatav mullatööde maksumus 2 407 406
    euro võrra (1 382 006+244 800+36 122-71 622). Maakohus asus ebaõigesti järeldusele, et
    RR ütlused ei kinnita eelarves ettenähtust väiksema summa laekumist. Tunnistaja kinnitas,


                                                                                           10
   et maksumus vähenes muudatuskokkulepete tulemusel ja nimetas õigesti, mille arvel ja
   millises suurusjärgus vähenemine toimus. Tunnistaja ei pidanudki mäletama täpseid
   numbreid. Samuti tõendavad mullatööde eest eelarves toodust vähem tasumist
   hankelepingu lisad nr 3 ja 4, millega muudeti mullatööde mahtu ja maksumust.
55. Maakohus arvas alusetult mullatööde kahjumist maha RKAS poolt üldkulude eest laekunud
    2 919 689 krooni. Nordecon nõuab käesoleval juhul seltsingulepingu p 3.1.5 täitmist ehk
    mullatööde kahjumi kandmist vastavalt mullatööde osas kokkulepitud proportsioonile.
    Üldkulud, mille eest makstud summa võttis maakohus arvesse mullatööde kahjumi
    kindlaksmääramisel, ei kuulunud mullatööde koosseisu, mistõttu ei saan neid arvestada
    mullatööde kahjumi kindlaksmääramisel. Üldkulude jaotumist ei reguleeri seltsingulepingu
    p 3.1.5 vaid p-d 3.8 ja 3.9. Isegi kui TREV-2-l oleks nõue tulenevalt üldkulude
    ülelaekumisest, ei ole ta vastavat nõuet kunagi esitanud. Samuti ei ole ta esitanud
    tasaarvestusavaldust. Sellist vastuväidet ei saanud maakohus aga arvesse võtta.
56. Isegi kui oleks alus üldkulude eest RKAS-lt laekunud summa mullatööde kahjumist
    mahaarvamiseks, ei saaks maha arvata 2 919 689 krooni, kuna seltsingulepingu p-de 3.8.1
    ja 3.8.2 kohaselt oleks pidanud väidetava üldkulude ülelaekumise jagama seltsinglaste
    vahel võrdselt. Samuti oli väär arvata väidetav üldkulude ülelaekumine maha mullatööde
    kogukahjumist. Kuna seltsingulepingu p-des 3.8 ja 3.9 ning lisas 3 viidatud üldkulud ei
    olnud osaks mullatööde kuludest seltsingulepingu p 3.1.5 mõttes, oleks teoreetiliselt
    võimalik arvata väidetav üldkulude ülelaekumisest tulenev nõue maha üksnes TREV-2
    mullatööde kahjumi osast. Üldkulude ülelaekumist tegelikult ei olnudki. Tegelikkuses
    osutusid mullatööde ja sildade projektijuhtide kulud 1 045 000 krooni võrra eelarvest
    väiksemaks. Viidatud ülelaekumine tekkis aga selle arvelt, et sildade ja mullatööde
    projektijuhtide eest ei tasutud TREV-2-le, kuna ta lahkus objektilt ning Nordecon tegi
    vastava töö ära ise. Seega kandis Nordecon tegelikult ise need projektijuhtimise kulud, mille
    arvelt tekkis väidetav üldkulude kokkuhoid. Kuna maakohus jättis põhjendamatult
    Nordeconi nõude osaliselt rahuldamata, jättis kohus alusetult rahuldamata ka seadusejärgse
    viivise nõude, mis puudutas väljamõistmata jäänud põhivõlgnevust.
57. Kohus jättis Nordeconi menetluskulud põhjendamatult tema enda kanda. Kui eeldada, et
    Nordeconi hagi rahuldamine üksnes 81 558,79 euro ulatuses on põhjendatud, tuleb TsMS
    § 163 lg 1 alusel, arvestades hagide rahuldamise proportsioone, jätta 71,56% Nordeconi
    menetluskuludest TREV-2 kanda. Alternatiivselt oleks tulnud jätta TREV-2 kanda
    vähemalt 23,22% Nordeconi menetluskuludest, sest vastavas ulatuses rahuldati Nordeconi
    hagi.


TREV-2 apellatsioonkaebus
58. TREV-2 palub maakohu otsuse tühistada osas, millega Nordeconi hagi rahuldati ja
    TREV-2 hagi jäeti rahuldamata ning teha uus otsus, millega TREV-2 hagi rahuldada täies
    ulatuses ja mõista Nordeconilt välja põhivõlg 596 809,25 eurot, viivisevõlg 16.05.2014
    seisuga 234 377,06 eurot ja alates 17.05.2014 viivis VÕS § 113 lg-s 1 sätestatud määras
    kuni põhinõude täitmiseni. Nordeconi hagi jätta täies ulatuses rahuldamata. Menetluskulud
    palub TREV-2 jätta täies ulatuses Nordeconi kanda.
59. AS Sweco Projekt poolt tasutud kahjuhüvitis tuleb mullatööde kulupõhisest kogukahjumist
    maha arvestada. Maakohus ei pidanud AS Sweco Projekt tasutud hüvitise mahaarvamist
    mullatööde kulupõhisest kahjumist põhjendatuks seetõttu, et Nordecon ei ole seda summat
    kulude hulka arvestanud. Tähtsust ei ole sellel, kas Nordecon laekunud hüvitisega ise
    arvestas või mitte.


                                                                                              11
60. Mullatööde arvestuslik kahjum kokku on 57 793 085 krooni, mis kujuneb Nordeconi ja
    TREV-2 poolt mullatööde teostamiseks faktiliselt tehtud kulutuste ja mullatööde eelarvelise
    maksumuse vahena. Mullatööde kulud kokku ei ületanud 185 050 888 krooni, millest
    TREV-2 kandis 71 683 608 krooni ja Nordecon 113 367 280 krooni. RKAS-lt laekus
    seltsingule teostatud mullatööde eest 122 813 114 krooni. Seega oli kulupõhine
    kogukahjum 62 237 774 krooni (185 050 888 - 122 813 114), millest tuleb maha arvestada
    AS Sweco Projekt tasutud hüvitis 1 525 000 krooni ja üldkulude arvel toimunud
    ülelaekumised 2 919 689 krooni.
61. Poolte metoodika kogukahju arvutamisel on erinev. TREV-2 leiab, et kõik mahaarvamised
    tuleb teha kulupõhisest kahjumist mullatööde lõpetamise järgselt ja mitte vähendada poolte
    poolt mullatööde tegemisel faktiliselt kantud kulutusi. Nordecon on mahaarvamisi
    teostanud jooksvalt, lähtuvalt hüvitise laekumise kuupäevast ja vähendanud laekunud
    summa ulatuses enda kulutuste kogusummat. Kui rakendada Nordeconi metoodikat, siis
    tuleb mullatööde kuludeks lugeda 183 525 888 krooni, millest TREV-2 kandis 71 683 608
    krooni ja Nordecon 111 842 280 krooni. Mullatööde arvestusliku kahjumi suurus sellisel
    juhul ei muutu ja see oleks jätkuvalt 57 793 085 krooni (183 525 888 - 122 813 114 -
    2 919 689). Seega, kui aktsepteerida maakohtu seisukohti AS Sweco Projekt poolt tasutud
    kahjuhüvitise Nordeconi poolt kantud kuludest mahaarvamise osas, siis väheneks vastava
    summa võrra TREV-2 poolt aktsepteeritavaks loetud Nordeconi poolt mullatöödega seoses
    kantud kulutuste kogusumma, kuid mullatööde arvestuslik kogukahjum sellest ei muutuks.
62. Maakohus luges põhjendamatult Nordeconi poolt avaldatud mullatööde kogukulu (sh ITP-
    üldkulu) suuruse tõendatuks ja jättis tähelepanuta tõendid, mis viitavad mullatööde
    kogukulu ja seeläbi kahju kunstlikule suurendamisele. Ebaõige on maakohtu seisukoht, et
    kohus ei ole kohustatud kõiki asjas esitatud tõendeid analüüsima juhul, kui asja sisulise
    arutamise käigus ei ole pooled taotlenud iga asjas kogutud tõendi eraldiseisvat uurimist.
    Maakohus ei põhjendanud, millisel moel suurendab menetlusosalise poolt esitatud tõendi
    (kuludokumendi) usaldusväärsust asjaolu, et sellel on menetlusosalise enda tempel.
    Maakohus ei arvestanud ka TREV-2 seisukohtadega, mille kohaselt on küsitav varem
    prognoosituga võrreldes mullatööde kogukahjumi drastiline suurenemine vahetult pärast
    TREV-2 poolt Koidula ehitusobjektilt lahkumist.
63. Loogiliselt jälgitavad ei ole maakohtu otsuse järeldused, et Nordeconi poolt esitatud
    kuludokumentide seotust mullatöödega kinnitab tunnistaja R R ja ehitustööde päevikuid on
    võimalik seostada Koidula objekti mullatöödega. Maakohus leidis ebaõigesti, et tunnistaja
    RR ütlused kinnitavad kuludokumentide seotust mullatöödega. Tunnistaja ei andnud ütlusi
    ühegi konkreetse kuludokumendi osas. Sisutühi ja arusaamatu on ka maakohtu järeldus, et
    ehitustööde päevikud haakuvad asjas esitatud tõenditega, kui poolte vahel ei ole vaidlust
    olnud selles, et ehituspäevikutes ei kajastu kõik objektil tehtud tööd. Maakohtu väide, mille
    kohaselt Nordecon päevaaruandeid ei pidanud, ei vasta tõele. Kuid isegi siis, kui Nordecon
    päevaaruandeid pidanud ei oleks, kannab ta ise sellega seotud tõenduslikku riisikot.
    Tõenditest nähtuvalt on Nordecon hankelepingu täitmise käigus siiski päevapõhist
    aruandlust pidanud ja harmoniseeritud vormil päevaaruandeid TREV-2-le tutvumiseks
    esitanud. Maakohus jättis nende tõenditega arvestamata.
64. Maakohus ei ole seejuures arvestanud ka asjaoluga, et Nordecon ei esitanud ühtegi tõendit,
    mis võimaldab hinnata kuludokumentatsiooni seotust mullatöödega. Vastuoluline on ka
    maakohtu väide, et eeskätt raamatupidamislike algdokumentidega, mis on kajastatud
    ettevõte aruandluses, ongi asjakohane sellist kulu tõendada, kuna maakohus ei analüüsinud
    Nordeconi     poolt     väidetavalt   kantud       mullatööde    kogukulu    tuvastamisel
    raamatupidamislikke algdokumente, vaid erinevaid Nordeconi poolt koostatud



                                                                                              12
   koondtabeleid ja finantsaruandeid, mille kohta maakohus ise nentis, et need ei kvalifitseeru
   tõenditeks.
65. Ebaõige ja vastuolus asjas esitatud tõenditega on maakohtu järeldus, et erinevused
    kogukahjumi prognoosides on selgitatavad TREV-2 poolt mullatööde kahjumi ebaõige
    prognoosimisega ja et tegelikkuses ei oma varasemalt stabiilselt samasse suurusjärku
    prognoositud kogukahjumi hüppeline kasv pärast 2010. a juunit antud juhul tähtsust.
    TREV-2 ei ole 01-05.2010 ja 10.02.2011 finantsaruannete prognooside koostamisega
    seotud. TREV-2 ei osalenud sisuliselt alates 2010. a jaanuarist enam mullatööde
    teostamisel. Samuti ei panustanud ta 2010. a finantsaruande koostamisse, vaid selle koostas
    Nordecon. Tööde kogukahjumi drastiliseks suurenemiseks pidid perioodil juunist 2010 kuni
    tööde lõpetamiseni detsembris 2010 ilmnema erakorralise iseloomuga tööd ja kulutused,
    mida varem ei olnud võimalik ette näha ega arvestada. Selliseid erakorralisi asjaolusid ei
    ole esile toodud ega tuvastatud. Asjas esitatud tõenditest nähtuvalt ei saanud mullatööde
    kogukahjum varasemalt prognoosituga võrreldes 2010. a jooksul suureneda, mistõttu ei ole
    Nordeconi esitatud kuludokumentatsioon tema nõude tõendamiseks usaldusväärne.
66. Maakohtu hinnang üksikutele tõenditele ja tõenditest tehtud järeldused ei ole loogilised.
    Maakohus ei selgitanud, miks ei ole võimalik AS-ga Põlva Teed alltöövõtulepingu
    sõlmimise faktist järeldada (MO 28.08.2009 e-kiri), et Nordeconile oli alltöövõtulepingu
    esemeks oleva tee-ehitustööga seotud kogukulu teada 2010. a kevadeks koostatud
    finantsaruande koostamise ajaks. Maakohus jättis sisuliselt hindamata vahemaksetõendi nr
    18, millest järeldub üheselt, et tegelikkuses ei saanud mullatööde kogukahjum perioodil
    juuni-detsember 2010 suureneda Nordeconi poolt väidetud enam kui 16 000 000 krooni
    võrra. Samuti kinnitab see tõend, et mullatööde valmidus oli 94% ja mingisugust
    mahajäämust ei olnud.
67. Maakohtu otsusest ei selgu, millise õigusliku tähenduse omistab kohus asjaolule, et AS
    Ramboll Eesti hinnangu kohaselt on Nordeconi kulutused vastavuses teostatud tööde
    mahuga. AS Ramboll Eesti hinnanguga on tuvastatud, et Nordecon tegi 2010. a jooksul
    mullatöödele kulutusi kokku 16 884 956,30 krooni, samas kui Nordecon väidab käesolevas
    menetluses, et tema kulutused olid 2010. a jooksul kokku 27 448 782 krooni. Maakohus ei
    ole oma otsuses põhjendanud TREV-2 poolt nimetatud tõendile antud hinnanguga
    mittenõustumist. Ainuüksi vahemaksetõenditest nr 14 ja nr 25 nähtuvalt oli 31.12.2009
    seisuga mullatöid teostamata hankelepingu järgses maksumuses kokku 27 057 74 krooni
    ulatuses ja vastavas mahus olid mullatööd 31.12.2010 teostatud. Arusaamatuks jääb,
    millistele tõenditele tuginedes leidis AS Ramboll Eesti, et 2010. a teostatud mullatööde
    kogumaht oli üksnes 19 078 386 eurot. Kuna nimetatud hinnangus ei ole kuluarved seotud
    konkreetsete objektide ja töölõikudega, puudub objektiivselt kontrollitav võimalus seostada
    kuludokumente mistahes mullatöödega. AS Ramboll Eesti kontrolli kohaselt vastasid
    Nordeconi poolt esitatud mahutõendites kajastatud tööde mahud ja maksumus
    vahemaksetõenditele, seega ei tuvastanud AS Ramboll Eesti tööde tegemist suuremas
    mahus või maksumusega kui esitati vahemaksetõendite alusel vastuvõtmiseks RKAS-le.
    Seega jäid mullatööde kulud hankelepingus kokkulepitud eelarve piiridesse ja nende
    teostamisega varem prognoosituga võrreldes täiendavat kahju ei tekkinud.
68. Maakohtu järeldus, et kuna AS KMPG Baltics koostatud aruandes ei ole alust kahelda, on
    Nordeconi poolt avaldatud mullatööde kulud menetluses esitatud kuludokumentidega
    tõendatud, on arusaamatu ja ebaloogiline. Maakohus jättis käsitlemata TREV-2 seisukohad
    nimetatud tõendi osas. AS KMPG Baltics ei analüüsinud aruande koostamisel
    vaidlusaluseid kuludokumente sisuliselt ega andnud hinnangut selle kohta, kas
    kuludokumentides toodud kulutused on seotud mullatööde teostamisega. AS KMPG Baltics
    kontrollis üksnes teatud kuludokumentide kirjendamise korrektsust Nordeconi sisemises

                                                                                            13
   finantsaruandluses. Ainuüksi asjaolu, et Nordecon on ise deklareerinud kuluarvete seotust
   mullatöödega, ei tõenda nende faktilist seotust. Lisaks ei sisalda nimetatud aruanne järeldust
   ega hinnangut selle kohta, kas analüüsitud kuludokumentide näol oli tegemist konkreetselt
   mullatöödega seotud kuludega või mõne muu Koidula raudteepiirijaama I ehitushankega
   seotud kuluga. Hankelepingu esemeks olevatest ehitustöödest suur osa kuulus Nordeconi
   poolt ainuisikuliselt teostamisele mullatööde väliselt.
69. Tõendatud ei ole, et mullatööde kulupõhine kogukahjum ületaks TREV-2 poolt
    aktsepteeritud 62 237 774 krooni. Maakohus jättis TREV-2 järgmised põhiväited ja
    põhjendused tähelepanuta. Nordecon ei ole esitanud adekvaatset ülevaadet mullatööde
    kogukahjumi kujunemisest ega dokumentaalseid tõendeid, mis võimaldaks väidetava
    kahjumi kujunemist ja selle suurust kontrollida. Esitatud kuludokumendid ei võimalda
    tuvastada, milliseid tööoperatsioone on konkreetsetel ajavahemikel mullatöödega seotud
    töölõikudes teostatud, millised on olnud konkreetsete töölõikude asukohad ning milliseid
    mehhanisme on mullatööde teostamisel kasutatud. Suures osas ei ole dokumente võimalik
    üldse Koidula piirijaama I ehitushanke esemeks olevate töödega siduda. Lisaks ei ole
    Nordecon selgitanud, mis asjaoludel suurenes mullatööde kogukahjum tööde lõppfaasis
    prognoosituga võrreldes väidetavalt enam kui 16 000 000 krooni võrra ja erinevusi 2010. a
    kevade ja 2011. a veebruari finantsaruande prognoosides. Esimese finantsaruande
    koostamise aja seisuga olid Nordeconile teada nii selleks hetkeks faktiliselt teostatud
    mullatöödega seotud ja juba kantud kulu kui ka hankelepingujärgses mahus lõpetamiseks
    vajalikud tulevas kulud. Ühestki tõendist ei nähtu, et 2010. a jooksul Nordeconi poolt
    mullatöödele tehtud kulutused oleks ületanud samal perioodil RKAS-lt mullatööde eest
    laekunud makseid enam kui mõnesaja tuhande krooni võrra. Seega pole täiendava kahjumi
    tekkimine tõendatud. Tegelikult puudusid objektiivsed takistused lõppkahjumi täpseks
    prognoosimiseks juba sügisel 2009. Kuna kogutud tõendite põhjal ei ole võimalik
    mullatööde kogukahjumi tegelikku suurust tuvastada, tuleb kahjumina aluseks võtta
    57 793 085 krooni, millises ulatuses kahju tekkimisele TREV-2 ei ole vastu vaielnud.
70. TREV-2 jääb varem avaldatud seisukoha juurde, et mullatööde ITP-üldkuludega seonduv
    ei oma käesolevas vaidluses keskset tähendust.
71. Maakohus leidis õigesti, et TREV-2-l on õigus Nordeconile esitatud arvete alusel raha
    saada. Kuna aga mullatööde arvestuslikuks kogukahjumiks saab lugeda maksimaalselt
    57 793 085 krooni, on vaheotsuses tuvastatud kahjumi katmise jaotust arvestades TREV-2
    poolseks kahjumiosa suuruseks mitte rohkem kui 38 143 436 krooni. Kuna TREV-2 on
    mullatööde teostamisel teinud kulutusi kokku 71 683 608 krooni ulatuses, siis on Nordecon
    kohustatud mullatöödega seoses kantud kulutuste katteks tasuma 33 540 171,90 krooni.
    Nordecon on tasunud üksnes 25 699 293 krooni, mistõttu on ta täiendavalt kohustatud
    tasuma 7 840 878,90 krooni (lisandub käibemaks).


Vastused apellatsioonkaebustele
72. Pooled vaidlevad teineteise apellatsioonkaebustele vastu, paluvad jätta need rahuldamata
    ja menetluskulud vastaspoole kanda.


Ringkonnakohtu seisukoht
73. Ringkonnakohus leiab, et apellatsioonkaebuste väited ei anna alust maakohtu otsuse
    tühistamiseks. TsMS § 657 lg 1 p 1 alusel jätab ringkonnakohus kaebused rahuldamata ja
    kohtuotsuse muutmata. Ringkonnakohus nõustub maakohtu otsuse põhjendustega ja TsMS


                                                                                              14
   § 654 lg 6 alusel neid ei korda. Vastuseks apellatsioonkaebustele märgib ringkonnakohus
   järgmist.
74. Ringkonnakohus nõustub maakohtu järeldustega selle kohta, et Nordeconi mullatööde
    otsekulu oli 118 257 295 krooni ja mullatööde ITP-üldkulu 7 076 365 krooni. TREV-2
    mullatööde otsekulu oli 67 800 599 krooni ja mullatööde ITP-üldkulu 3 883 009 krooni.
    Kokku oli mullatööde kulu seega 197 017 268 krooni. Selleks, et teha kindlaks kahjumi
    suurus, tuleb viimatinimetatud summast maha arvestada RKAS tasutud 122 813 114 krooni
    ja 2 919 689 krooni eelarvestatust enam laekunud osa. Kokku on kahjum seega 71 284 465
    krooni.
75. Tõendatud ei ole Nordeconi väide, et RKAS-lt laekus mullatööde eest võrreldes eelarvelise
    maksumusega vähem 2 152 830 krooni. Vahemaksetõendist nr 25 nähtuvad muudatustööd
    ei tõenda iseenesest seda, kas üldse ja kui palju mullatööde eest vähem maksti. Samuti ei
    ole võimalik Nordeconi soovitud järeldust teha tunnistaja RR ütluste alusel. Tunnistaja
    andis samuti ütlusi lepingu muudatuste kohta, nimetades ka nende orienteeruvad
    maksumused, kuid nende alusel ei ole võimalik tuvastada tegelikku vähemlaekumist ja selle
    suurust. Samuti ei võimalda seda kindlaks teha hankelepingu lisad 3 ja 4, nagu Nordecon
    ekslikult leiab.
76. Maakohus arvas õigesti mullatööde kahjumist maha RKAS poolt üldkulude katteks
    enamlaekunud 2 919 689 krooni. Maakohus tuvastas tõendite alusel õigesti, et
    ülelaekumine oli ka tegelikult. Samuti tuvastas maakohus õigesti selle, et finantsaruannetes
    ja koondtabelites on üldkulude ülelaekumist poolte kui seltsinglaste senises praktikas
    käsitletud kasumina, mis jaguneb nende vahel võrdsetes osades ja mille arvel on vähendatud
    mullatööde kahjumit. Seega on mullatööde kogukahjumi vähendamine enamlaekunud
    summa võrra põhjendatud. Maakohus on oma seisukohta piisavas ulatuses põhjendanud ja
    analüüsinud tõendeid, millele kohtu järeldus rajaneb.
77. Puudub mõistlik põhjus, miks peaks enamlaekunud summa jääma Nordeconile olukorras,
    kus seltsingulepingu kohaselt pidid mõlemad seltsinglased üldkulude kandmisse
    panustama. Nordecon ei ole tõendanud, millised olid tema projektijuhimise kulud pärast
    TREV-2 objektilt lahkumist, mille arvel tekkis väidetav üldkulude kokkuhoid.
78. Maakohtu menetluses ei seadnud Nordecon kahtluse alla TREV-2-l õigust taotleda
    vastuväite alusel üldkulude ülelaekumise mahaarvamist mullatööde kahjumist ega leidnud,
    et TREV-2 peaks esitama kohtule üldkulude ülelaekumisest tuleneva nõude või vastava
    tasaarvestusavalduse. Samuti ei väitnud Nordecon seda, et üldkulude ülelaekumine oleks
    tulnud jagada poolte vahel võrdsetes osades ja TREV-2 osa ülelaekunud summast oleks
    saanud maha arvata viimase poolt kadmisele kuuluvast mullatööde kogukahjumi osast.
    TsMS § 652 lg 4 alusel jätab ringkonnakohus Nordeconi sellekohased apellatsioonkaebuse
    väited tähelepanuta.
79. Kuna maakohus jättis põhjendatult Nordeconi nõude osaliselt rahuldamata, on maakohtu
    otsus õige ka TREV-2-lt välja mõistetud viivise osas, mille kohus mõistis välja hagi
    rahuldatud põhivõlalt 81 558,79 eurolt.
80. Maakohus tuvastas õigesti, et AS Sweco Projekt poolt tasutud 1 525 000 krooni on
    mullatööde kogukahjumist juba maha arvestatud. Ekslik on TREV-2 seisukoht, nagu ei
    omaks Nordeconi poolt nimetatud summa mahaarvamine tähtsust ja see tuleks veel korda
    kogukahjumist maha arvestada.
81. TREV-2 leiab ka ebaõigesti, nagu tuleks otsuse tegemisel lähtuda arvestuslikust kahjumist
    suurusega 57 793 085 krooni. Lähtuda tuleb tegelikust kahjumist, mille suurus on tõendite
    alusel tuvastatav ja mille maakohus ka tuvastas.


                                                                                             15
82. Iseenesest on õige TREV-2 apellatsioonkaebuse väide, et maakohus oleks pidanud otsuse
    tegemisel kontrollima kõiki raamatupidamise algdokumente (arveid) ja võrdlema neid
    ehitustööde päevikute (sh objekti päevikutega), mitte piirduma nende pistelise
    kontrollimisega, nagu maakohus tegi. See puudus on ringkonnakohtu poolt kõrvaldatav.
83. Ringkonnakohus kontrollis Nordeconi mullatöödega seonduvaid kuludokumente 2008.a
    detsembri kohta (II kd lk 156-223), mille järgi olid mullatöödega seonduvad kulud selles
    kuus 3 399 242 krooni, 2009.a jaanuaris olid need 2 684 862 krooni (III kd lk 1-40), 2009.a
    veebruaris 3 619 499 krooni (III kd lk 43-73), 2009.a märtsis 5 547 125 krooni (III kd lk
    78-117), 2009.a aprillis 3 391 711 (III kd lk 120-172), 2009.a mais 7 054 098 krooni (III kd
    lk 175-219), 2009.a juunis 7 994 597 (IV kd lk 1-103), 2009.a juulis 29 689 876 krooni
    (IV kd lk 107-239), 2009.a augustis 6 057 596 (V kd lk 1-92), 2009.a septembris 7 628 634
    krooni (V kd lk 96-203), 2009.a oktoobris 5 254 871 krooni (VI kd lk 1-56), 2009.a
    novembris 1 544 315 krooni (VI kd lk 60-140), 2009.a detsembris 6 942 086 krooni (VI kd
    lk 145-195), 2010.a jaanuaris 418 169 krooni (VII kd lk 1-17), 2010.a veebruaris 971 832
    krooni (VII kd lk 19-42), 2010.a märtsis 2 298 541 krooni (VII kd lk 44-82), 2010.a aprillis
    2 575 236 krooni (VII kd lk 84-145), 2010.a mais 2 762 918 krooni (VII kd lk 149-224),
    2010.a juunis 2 148 821 krooni (VIII kd lk 1-52), 2010.a juulis 1 510 446 krooni (VIII kd
    lk 55-112), 2010.a augustis 838 902 krooni (VIII kd lk 115-155), 2010.a septembris
    1 858 266 krooni (VIII kd lk 158-209), 2010.a oktoobris 2 606 627 krooni (IX kd lk 1-105),
    2010 novembris 11 278 020 (IX kd lk 109-189), 2010.a detsembris -1 818 996 krooni (IX
    kd lk 193-222) – kõik kokku 118 257 295 krooni.
84. Eeltoodud arved on seostatavad ehitustööde päevikutes kajastatud töödega olenemata
    sellest, et kõik objektil tehtud tööd päevikutes ei kajastu (XV kd lk 11-269).
    Kuludokumentide seotust vaidlusaluste mullatöödega tõendavad ka tunnistaja RR ütlused,
    Ramboll Eesti AS arvamus ja KPMG Baltcs OÜ aruanne, millega arvestas õigesti otsuse
    tegemisel ka maakohus. Samuti on mullatööde kulud kajastatud finantsaruannetes. Kuigi
    tunnistaja ei andnud ütlusi ühegi konkreetse kuludokumendi kohta (sellekohaseid
    konkreetseid küsimusi menetlusosalised tunnistajale ei esitanud), põhjendas tunnistaja, mis
    põhjusel olid tegelikud kulud prognoositust suuremad. Tõendatud on asjaolu, et TREV-2
    eksis kahju prognoosimisel (tunnistaja RR ütlused, PS 08.07.2010 e-kiri – XVII kd lk
    157). Asja lahendamisel ei ole tähtsust sellel, et 2010.a finantsaruande koostas Nordecon ja
    TREV-2 ei osalenud 2010.a ja 2011.a prognooside koostamisel. TREV-2 ei ole toonud esile,
    milline konkreetne Nordeconi poolt välja toodud kulu või esitatud kuludokument ei seostu
    mullatöödega. Tema vastuväited on selles osas üldsõnalised ja ringkonnakohtul ei ole
    seetõttu võimalik täpsemalt tema väidetele vastata.
85. Kuigi TREV-2 väidab, et Nordecon ei ole esitanud ühtegi tõendit, mis võimaldaks hinnata
    kuludokumentatsiooni seotust mullatöödega, on ta samas seisukohal, et Nordecon tegi
    mullatöid 113 367 280 krooni ulatuses. Ebaselgeks jääb, mille alusel TREV-2 sellisele
    järeldusele jõudis, kui tema arvates ei ole Nordeconil tööde tegemise kohta tõendeid. Kuna
    Nordecon esitas kohtule oma väiteid ja arvestusi kinnitavad tõendid, oli TREV-2-l kohustus
    esitada omapoolsed tõendid, mis Nordeconi tõendid ümber lükkaks, mh oli TREV-2-l õigus
    taotleda kohtult ekspertiisi määramist. TREV-2 seda õigust ei kasutanud.
86. MO e-kirjale ja vahemaksetõendile nr 18 andis maakohus õige hinnangu. Samuti leidis
    maakohus põhjendatult, et tööde kogukulu ei saanud olla teada juba 2010.a kevadeks, nagu
    TREV-2 väidab. Maakohus põhjendas piisavas ulatuses, miks tuleb mullatööde kogukulu
    juures arvestada ka ITP üldkuludega. Ringkonnakohus nõustub maakohtu seisukohtadega.
87. TREV-2 poolt tehtud mullatöödega seonduvad otsekulud on 67 800 599 krooni ja
    mullatööde ITP-üldkulu 3 883 009 krooni. Vastavad kuludokumendid on X kd lk 22-147,


                                                                                             16
    152-211, XI kd lk 4-196, XII kd lk 5-72, 78-145, 153-240, XIII kd lk 4-100, 106-164, 168-
    215, XIV kd lk 4-109, 114-152, 154-159, 163-165, 167,168. TREV-2-le on tasutud
    25 699 292,51 krooni. Nimetatud kuludokumentide üle vaidlus puudub. Nordeconi ja
    TREV-2 kuludokumentide sisu võrdlusest ilmneb, et nende kulude liigid olid sarnased.
88. Maakohus ei tuvastanud Nordeconi tehtud mullatööde kogukulu ja kahju kunstlikku
    suurendamist, millele viitas TREV-2. Seda ei tuvastanud ka ringkonnakohus. Maakohus
    leidis õigesti, et prognoosid ei kajasta tegelikku olukorda ja nende alusel ei saa teha kindlaks
    mullatööde kogukulu ega kahju suurust. Maakohtu arvutused on õiged ja põhjendatud ning
    ringkonnakohus neid üle ei korda.
89. Maakohtul oli hagi osalise rahuldamise tõttu õigus jätta TsMS § 163 lg 1 alusel
    menetluskulud poolte endi kanda. Kohtul ei olnud kohustust jaotada menetluskulusid
    võrdeliselt hagi rahuldamise ulatusega. Maakohus tegi selles osas diskretsiooniotsuse,
    millesse kõrgema astme kohus saab sekkuda vaid juhul, kui kohus on ületanud
    diskretsioonipiire. Ringkonnakohus leiab, et maakohus ei ületanud menetluskulude
    jaotamisel diskretsioonipiire.
90. Apellatsioonkaebuste     rahuldamata     jätmise     tõttu    jäävad               ka       poolte
    apellatsioonimenetluskulud TsMS 171 lg 1 alusel nende endi kanda.


    Reet Allikvere                      Gaida Kivinurm                  Ande Tänav
/allkirjastatud digitaalselt/   /allkirjastatud digitaalselt/   /allkirjastatud digitaalselt/




                                                                                                   17
