                     KOHTU O T S U S

Kohus                          Tallinna Ringkonnakohus

Otsuse tegemise aeg ja koht 20. jaanuar 2016, Tallinn, kirjalik menetlus

Kriminaalasja number           1-15-599

Kohtukoosseis                  Julia Katškovskaja, Ivi Kesküla ja Orvi Tali

                               Kent Kuntsel süüdistuses KarS § 114 p-de 1 ja 5 - § 25
                               lg 2, § 136 lg 1, § 424 ja § 418 lg 2 p 2 järgi; Janek Kiirend
                               süüdistuses KarS § 114 p-de 1 ja 5 - § 25 lg 2 ja § 136
Kriminaalasi                   lg 1 järgi; Kalmer Laanemäe süüdistuses KarS § 114 p-
                               de 1 ja 5 - § 25 lg 2, § 136 lg 1 ja § 424 järgi; Martin Kütt
                               süüdistuses KarS § 114 p-de 1 ja 5 - § 25 lg 2 ja § 136
                               lg 1 järgi, üldmenetluses
Apelleeritud kohtuotsus        Harju Maakohtu otsus 24. septembrist 2015.

Apellatsiooni esitajad         Süüdistatav Kent Kuntseli kaitsja adv. Sven Sillar,
                               süüdistatav Martin Küti (Kütt) kaitsja adv. Mart Missik,
                               kannatanu GK (K) lepinguline esindaja Irina Solovjova ja
                               ringkonnaprokurör Rita Siniväli

                               Kent Kuntsel, Janek Kiirend, Kalmer Laanemäe ja
Süüdistatavad
                               Martin Kütt (ankeetandmed Harju Maakohtu otsuses)

Kaitsjad                       Adv. Sven Sillar, adv. Mart Missik, adv. Andrus Repnau
                               ja adv. Aivar Ennok

Prokurör                       Rita Siniväli
Kannatanu esindaja             Irina Solovjova


RESOLUTSIOON                   Harju Maakohtu otsus 24.               septembrist      2015
                               tühistada osaliselt ja nimelt:

                               1. Kent Kuntselile KarS prg 114 p-de 1 ja 5 ning 25 lg
                               2 ja prg 136 lg 1 järgi eraldi karistuste mõistmise
                               osas.

                                                                                        1
2. Janek Kiirendi süüdimõistmises ja karistamises
KarS § 121 (alates 01.01.2015 KarS § 121 lg 1) järgi.

3. Janek Kiirendi süüdimõistmises ja karistamises
KarS § 136 lg 1 järgi.

4. Janek Kiirendile KarS § 64 lg 1 alusel mõistetud
liitkaristuse osas.

5. Kalmer Laanemäe õigeksmõistmise osas KarS
prg 114 p-de 1 ja 5 ning 25 lg 2 järgi.

6.   Kalmer    Laanemäe      süüdimõistmises         ja
karistamises KarS prg 136 lg 1 järgi.

7. Kalmer Laanemäele KarS § 64 lg 1 alusel
mõistetud liitkaristuse osas.

8. Martin Küti õigeksmõistmises KarS prg 114 p-de
1 ja 5 ning 25 lg 2 järgi.

9. Martin Küti süüdimõistmises ja karistamises KarS
§ 136 lg 1 järgi.

10. Martin Kütile KarS prg 65 lg 2 alusel mõistetud
liitkaristuse osas.

11. KrMS prg 179 lg 1 p 2 alusel Janek Kiirendilt,
Kalmer Laanemäelt ja Martin Kütilt väljamõistetud
sundraha summa osas.

12. VÕS § 1043 ja KrMS § 310 lg-te 1 ja 3 alusel Kent
Kuntselilt, Janek Kiirendilt, Kalmer Laanemäelt ja
Martin Kütilt KP kasuks väljamõistetud mittevaralise
kahju hüvitise suuruse osas ja tsiviilhagi summas
10987,68 eurot väljamõistmise ning mittevaralise
kahju ülejäänud osas, s.o 15000 eurot rahuldamata
jätmise osas.

Teha uus o t s u s, millega




                                                 2
1. Mõista Kent Kuntselile KarS prg 114 p-de 1 ja 5 -
25 lg 2 ja prg 136 lg 1 järgi karistuseks KarS prg 63
lg 1 alusel 10 (kümme) aastat vangistust.

2. Tunnistada Janek Kiirend KarS § 114 p-de 1 ja 5 -
25 lg 2 - 22 lg 3 ja KarS § 136 lg 1 järgi kvalifitseeritud
kuriteo toimepanemises süüdi ja mõista talle
karistuseks KarS prg 60 ja 63 lg 1 alusel 6 (kuus)
aastat vangistust.

3. Tunnistada Kalmer Laanemäe KarS § 114 p-de 1 ja
5 - § 25 lg 2 - 22 lg 3 ja KarS § 136 lg 1 järgi
kvalifitseeritud kuriteo toimepanemises süüdi ja
mõista talle karistuseks KarS prg 60 ja 63 lg 1 alusel
5 (viis) aastat vangistust.

4. KarS § 64 lg 1 alusel moodustada liitkaristus,
lugedes kergem karistus kaetuks raskema
karistusega, mõistes liitkaristuseks 5 (viis) aastat
vangistust.

5. Tunnistada Martin Kütt KarS § 114 p-de 1 ja 5 - §
25 lg 2- 22 lg 3 ja KarS § 136 lg 1 järgi kvalifitseeritud
kuriteo toimepanemises süüdi ja mõista talle
karistuseks KarS prg 60 ja 63 lg 1 alusel 5 (viis)
aastat vangistust.

6. KarS § 65 lg 2 alusel suurendada mõistetud
karistust eelmise kohtuotsuse järgi mõistetud
karistuse ärakandmata osa võrra, s.o 05.09.2013
Harju Maakohtu otsusega mõistetud ning 29.12.2014
Harju    Maakohtu       kohtumäärusega  täitmisele
pööratud ärakandmata karistuse – 3 kuud ja 5 päeva
vangistuse - võrra, mõistes ärakandmisele
kuuluvaks karistuseks vangistuse 5 (viis) aastat 3
(kolm) kuud ja 5 (viis) päeva.

KarS § 68 lg 1 alusel arvata karistuse hulka
eelvangistuses viibitud aeg 10.12.2014 - 28.12.2014,
s.o 19 (üheksateist) päeva. Ärakandmisele kuulub
vangistus 5 (viis) aastat 2 (kaks) kuud ja 16
(kuusteist) päeva.

                                                      3
                      7. VÕS § 1043 ja KrMS § 310 lg-te 1 ja 3 alusel välja
                      mõista solidaarselt Kent Kuntselilt, Janek Kiirendilt,
                      Kalmer Laanemäelt ja Martin Kütilt KP kasuks
                      tsiviilhagi summas 20987,68 eurot (mittevaraline
                      kahju summas 20000 eurot ja varaline kahju
                      summas 987,68 eurot). Tsiviilhagi tasuda KP
                      arveldusarvele XXXXXXXXXXXXXXXXXXXX SEB
                      pangas.

                      8. Janek Kiirendilt välja mõista KrMS § 179 lg 1 p 1
                      alusel menetluskuluna sundraha 975 eurot.

                      9. Kalmer Laanemäelt välja mõista KrMS § 179 lg 1 p
                      1 alusel menetluskuluna sundraha 975 eurot.

                      10. Martin Kütilt välja mõista KrMS § 179 lg 1 p 1
                      alusel menetluskuluna sundraha 975 eurot.

                      11. Muus osas jätta kohtuotsus muutmata.

                      12. Süüdistatav Kent Kuntseli kaitsja adv. Sven
                      Sillari ja süüdistatav Martin Kütti kaitsja adv. Mart
                      Missiku apellatsioonid jätta rahuldamata.

                      13. Kannatanu lepingulise esindaja ja prokuröri
                      apellatsioonid rahuldada osaliselt.




Edasikaebamise kord   Kohtuotsuse peale võib 30 päeva jooksul esitada
                      kassatsiooni Riigikohtule. Kassatsioon tuleb esitada
                      kirjalikul 30 päeva jooksul alates päevast, mil
                      kohtumenetluse poolel on võimalik ringkonnakohtu
                      otsusega tutvuda. Süüdistatav ja kannatanu võivad
                      kassatsiooni esitada üksnes advokaadist kaitsja või
                      advokaadi vahendusel. Menetluskulude peale võib
                      esitada määruskaebuse Riigikohtule 15 päeva jooksul
                      alates kohtuotsuse kuulutamisest.




                                                                        4
ASJAOLUD JA MENETLUSE KÄIK:

Harju Maakohus otsustas 24.septembri 2015 otsusega:

Tunnistada Kent Kuntsel KarS § 114 p-de 1 ja 5 - § 25 lg 2 järgi kvalifitseeritud kuriteo
toimepanemises süüdi ja mõista talle karistuseks vangistus 10 (kümme) aastat.
Tunnistada Kent Kuntsel KarS § 136 lg 1 järgi kvalifitseeritud kuriteo toimepanemises
süüdi ja mõista talle karistuseks vangistus 2 (kaks) aastat.
Tunnistada Kent Kuntsel KarS § 424 järgi kvalifitseeritud kuriteo toimepanemises süüdi
ja mõista talle karistuseks vangistus 1 (üks) aasta.
Tunnistada Kent Kuntsel KarS § 418 lg 2 p 2 järgi kvalifitseeritud kuriteo
toimepanemises süüdi ja mõista talle karistuseks vangistus 1 (üks) aasta.
KarS § 64 lg 1 alusel moodustada liitkaristus, lugedes kergemad karistused kaetuks
raskeima karistusega, mõistes liitkaristuseks vangistuse 10 (kümme) aastat.
Karistuse kandmise alguseks lugeda Kent Kuntseli kinnipidamise päev, s.o
08.08.2014.
Kent Kuntseli suhtes valitud tõkend – vahistamine – tühistada kohtuotsuse jõustumisel
või vastavalt KrMS § 313 lg 1 p 7 kohtuotsuse mittejõustumisel karistuse ärakandmise
tähtaja saabumisel kuulub tõkend vahistamine tühistamisele karistuse ärakandmisel.
KrMS § 1431 alusel kohaldatud lisapiirangud kehtivad kuni kohtuotsuse jõustumiseni.

Tunnistada Janek Kiirend KarS § 121 (alates 01.01.2015 § 121 lg 1) järgi
kvalifitseeritud kuriteo toimepanemises süüdi ja mõista talle karistuseks vangistus 1
(üks) aasta.
Tunnistada Janek Kiirend KarS § 136 lg 1 järgi kvalifitseeritud kuriteo toimepanemises
süüdi ja mõista talle karistuseks vangistus 2 (kaks) aastat.
KarS § 64 lg 1 alusel moodustada liitkaristus, lugedes kergem karistus kaetuks
raskeima karistusega, mõistes liitkaristuseks vangistuse 2 (kaks) aastat.
Karistuse kandmise alguseks lugeda Janek Kiirendi kinnipidamise päev, s.o
23.10.2014.
Janek Kiirendi suhtes valitud tõkend – vahistamine – tühistada kohtuotsuse
jõustumisel või vastavalt KrMS § 313 lg 1 p 7 kohtuotsuse mittejõustumisel karistuse
ärakandmise tähtaja saabumisel kuulub tõkend vahistamine tühistamisele karistuse
ärakandmisel.
KrMS § 1431 alusel kohaldatud lisapiirangud kehtivad kuni kohtuotsuse jõustumiseni.

Kalmer Laanemäe KarS § 114 p-de 1 ja 5 - § 25 lg 2 järgi kvalifitseeritud kuriteo
toimepanemises õigeks mõista.
Tunnistada Kalmer Laanemäe KarS § 136 lg 1 järgi kvalifitseeritud kuriteo
toimepanemises süüdi ja mõista talle karistuseks vangistus 1 (üks) aasta ja 6 (kuus)
kuud.
Tunnistada Kalmer Laanemäe KarS § 424 järgi kvalifitseeritud kuriteo toimepanemises
süüdi ja mõista talle karistuseks vangistus 6 (kuus) kuud.
KarS § 64 lg 1 alusel moodustada liitkaristus, lugedes kergemad karistused kaetuks
raskeima karistusega, mõistes liitkaristuseks vangistuse 1 (üks) aasta ja 6 (kuus) kuud.
Karistuse kandmise alguseks lugeda Kalmer Laanemäe kinnipidamise päev, s.o
23.10.2014.
Kalmer Laanemäe suhtes valitud tõkend – vahistamine – tühistada kohtuotsuse
jõustumisel või vastavalt KrMS § 313 lg 1 p 7 kohtuotsuse mittejõustumisel karistuse


                                                                                       5
ärakandmise tähtaja saabumisel kuulub tõkend vahistamine tühistamisele karistuse
ärakandmisel.
KrMS § 1431 alusel kohaldatud lisapiirangud kehtivad kuni kohtuotsuse jõustumiseni.

Martin Kütt KarS § 114 p-de 1 ja 5 - § 25 lg 2 järgi kvalifitseeritud kuriteo
toimepanemises õigeks mõista.
Tunnistada Martin Kütt KarS § 136 lg 1 järgi kvalifitseeritud kuriteo toimepanemises
süüdi ja mõista talle karistuseks vangistus 1 (üks) aasta ja 6 (kuus) kuud.
KarS § 68 lg 1 alusel arvata karistuse hulka eelvangistuses viibitud aeg 10.12.2014 -
28.12.2014, s.o 19 (üheksateist) päeva. Ärakandmisele kuulub vangistus 1 (üks) aasta
5 (viis) kuud ja 11 (üksteist) päeva.
KarS § 65 lg 2 alusel suurendada mõistetud karistust eelmise kohtuotsuse järgi
mõistetud karistuse ärakandmata osa võrra, s.o 05.09.2013 Harju Maakohtu otsusega
mõistetud ning 29.12.2014 Harju Maakohtu kohtumäärusega täitmisele pööratud
ärakandmata karistuse – 3 kuud ja 5 päeva vangistuse - võrra, mõistes ärakandmisele
kuuluvaks karistuseks vangistuse 1 (üks) aasta 8 (kaheksa) kuud ja 16 (kuusteist)
päeva.
Karistuse kandmise alguseks lugeda kohtuotsuse kuulutamise päev, s.o 24.09.2015.
Martin Küti suhtes valitud tõkend – vahistamine – tühistada kohtuotsuse jõustumisel
või vastavalt KrMS § 313 lg 1 p 7 kohtuotsuse mittejõustumisel karistuse ärakandmise
tähtaja saabumisel kuulub tõkend vahistamine tühistamisele karistuse ärakandmisel.
KrMS § 1431 alusel kohaldatud lisapiirangud kehtivad kuni kohtuotsuse jõustumiseni.

Konfiskeerimine

Kent Kuntselile kuuluvad sularaha summas 250,11 eurot, Swedbank AS
arvelduskontol nr XXXXXXXXXXXXXXXXXXX olev sularaha summas 2086.58 eurot,
mis on arestitud tsiviilhagi tagamiseks 13.01.2015 kohtumääruse alusel – jätta aresti
alla kuni kohtuotsuse jõustumiseni, seejärel kanda raha tsiviilhagi katteks.

Kent Kuntselile kuuluvad mobiiltelefon Sony Xperia acro S LT26w, imei koodiga
353375050732915; käekellad „Haas & Cie“ ja „Emporio Armani; vintraudne püstol
Tanfoglio-P-19-Compact kal 9x19 nr. Z05104; sileraudne püss TOZ-34-EP kal 12 mm
nr УФ19657; vintraudne püss Sako-Hunter-IV kal 30-06 nr 246169; sileraudne püss
TOZ-63 kal 16 nr Ш14408; sileraudne püss Benelli-Supervind kal 12 nr
BH020318E/020318E ning sõiduauto Peugeot 406 (1998), registreerimismärgiga
XXXXXX, mis on arestitud tsiviilhagi tagamiseks 13.01.2015 kohtumääruse alusel –
jätta aresti alla ning kohtuotsuse jõustumisel vara võõrandamisel saadud raha kanda
tsiviilhagi katteks.

Janek Kiirendile kuuluv sularaha summas 2152,40 eurot (sealhulgas ümber arvestatud
130 LTL), mis on arestitud tsiviilhagi tagamiseks 13.01.2015 kohtumääruse alusel –
jätta aresti alla kuni kohtuotsuse jõustumiseni, seejärel kanda raha tsiviilhagi katteks.

Martin Kütile kuuluv vara sularaha summas 719,64 eurot, mis on arestitud tsiviilhagi
tagamiseks 13.01.2015 kohtumääruse alusel – jätta aresti alla kuni kohtuotsuse
jõustumiseni, seejärel kanda raha tsiviilhagi katteks.




                                                                                       6
Tsiviilhagi

VÕS § 1043 ja KrMS § 310 lg-te 1 ja 3 alusel välja mõista solidaarselt Kent Kuntselilt,
Janek Kiirendilt, Kalmer Laanemäelt ja Martin Kütilt KP kasuks tsiviilhagi summas
10987,68 eurot (mittevaraline kahju summas 10000 eurot ja varaline kahju summas
987,68 eurot. Tsiviilhagi tasuda KP arveldusarvele XXXXXXXXXXXXXXXXXXXX SEB
pangas.

Mittevaralise kahju ülejäänud osas, s.o 15000 eurot jätta rahuldamata. Varalise kahju
ülejäänud osas, s.o 42887,80 eurot (tuleviku kulud ravile) jätta läbi vaatamata.
Kannatanule KP-le on kohtu poolt selgitatud tema õigust esitada hagi summas
42887,80 eurot uuesti tsiviilkohtumenetluse korras.

Kent Kuntsel, Janek Kiirend, Kalmer Laanemäe ja Martin Kütt anti kohtu alla KarS prg
25 lg 2 ja 114 p-de 1 ja 5 järgi selles, et nemad grupis tungisid 07.08.2014 kella 17.00
paiku kannatanu elukohta aadressil Tallinn, XXX, kus peksid kannatanut raha asukoha
teadasaamise eesmärgil korteri köögis rusikate ja jalgadega ning eeluurimisel
tuvastamata terava esemega pea ja keha erinevatesse piirkondadesse. Peale seda,
kui kannatanu lubas raha asukoha ette näidata sõidutati GK temale kuuluvasse
suvilasse aadressil Harjumaa, Harku vald, XXX. Vahepeal, Harku vallas, XXX külas,
täpsemalt tuvastamata kohas, põldude vahel, tehti peatus ning taas peksti kannatanut
Martin Küti, Kent Kuntseli, Kalmer Laanemäe ja Janek Kiirendi poolt samal eesmärgil,
lüües teda korduvalt käte ja jalgadega pähe ja keha erinevatesse piirkondadesse.
Suvilas jätkati samal eesmärgil kannatanu peksmist, lüües teda korduvalt käte ja
jalgadega pähe ja keha erinevatesse piirkondadesse kuni kannatanu kaotas teadvuse.
Suvilas viibimise ajal leiti Kent Kuntseli poolt sularaha summas 10000 eurot. Peale
raha leidmist lahkusid Martin Kütt, Janek Kiirend ja Kalmer Laanemäe kannatanule
kuuluvast suvilast, jättes Kent Kuntseli suvilasse kannatanut valvama.

07.08.2014 öösel enne kella 00:00 naasid Kalmer Laanemäe ja Janek Kiirend
sõiduautoga BMW, reg nr-ga XXX, aadressile Harjumaa, Harku vald, XXX, kust leiti
kinniseotud ja teadvusetu kannatanu. Peale kannatanu lahtisidumist Janek Kiirendi
poolt, saabus sõiduautoga Volkswagen Golf suvilasse ka Martin Kütt, kes koos Janek
Kiirendiga tõstsid teadvusetu kannatanu Volvo 850, reg nr-ga XXXXXX pagasiruumi.
Sõiduki rooli istus Kent Kuntsel. Seejärel sõideti aadressile Tallinn, XXX, kus
teadvuseta kannatanu tõsteti sõiduauto pagasiruumist välja ning lohistati Kent Kuntsel,
Martin Kütt, Kalmer Laanemäe ja Janek Kiirendi poolt kannatanu elukohta aadressile
Tallinn, XXX, kus jätsid Kent Kuntseli teadvuseta olekus kannatanut valvama. Martin
Kütt, Kalmer Laanemäe ja Janek Kiirend ise lahkusid kannatanu korterist. Kannatanule
esmaabi ei osutatud ja kiirabi ei kutsutud.

Kuna 08.08.2014 kella 01.13 paiku märkas juhuslik pealtnägija teadvuseta olekus
kannatanu majja lohistamist ülalnimetatud isikute poolt ja kutsus kiirabi ning politsei,
murti XXX korterisse sisse, kuna Kent Kuntsel ust ei avanud ning kannatanu toimetati
SA Põhja-Eesti Regionaalhaiglasse operatsioonile. Kannatanu viibib käesoleva ajani
haiglaravil, on teovõimetu.

Kohtumeditsiinilise ekspertiisiakti kohaselt (II kd lk 108) tuvastati kannatanu GK-l
08.08.2014 SA Põhja-Eesti Regionaalhaiglas peaaju põrutuskolded vasakus otsmiku-
kuklasagaras ja mõhnkehas, vähene ämblikuvõrkkelmealune verevalum, õhuke

                                                                                      7
vasakpoolne kõvakelmealune verevalum, parempoolne alalõualuukeha nihkumisega
murd, vasakpoolne alalõualuuharu nihkega murd, vasakpoolne tiibjätke murd,
ninaluude murd, parempoolne kilpkõhre ülemise sarve murd, parema küünarluukeha
kerge nihkega murdkeskosas ja ristimurd lähimises osas, kahtlus murrule ka
küünarliigese piirkonnas, vasakpoolsed hulgiroidemurrud ning 9. roide murd tagumisel
kaenlajoonel, mõlema abaluu ja rangluu murrud, parempoolne niudeluu murd, II-IV
nimmelüli ristijätkete murd vasakul, kahtlus maksa parema sagara vigastusele, vasaku
neeru vigastus, hulgalised kriimustused, verevalumid ja väiksemad haavad kehal
erinevates kohtades, haavad mõlema küünarvarre sirutuspinnal, mis võivad olla
saadud enesekaitse käigus elutähtsatesse piirkondadesse (pähe, rindkeresse)
suunatud löökide pareerimisel ja paremal pool niudeluutiiva piirkonnas ning
verevalumid silmade sidekestadel.

Haavad mõlema küünarvarre sirutuspinnal ja paremal pool niudetiiva piirkonnas võivad
olla tekitatud terava vägivalla toimel. Hulgaliste kehal erinevates kohtades paiknevate
kriimustuste ja väiksemate haavade tekkemehhanism ei ole määratav. Ülejäänud GK-
l sedastatud vigastused on iseloomulikud tömbile traumale ning võivad olla tekitatud
korduvatest jõulistest löökidest kõvade tömpide esemetega, nende hulgas rusika, jala
või mõne muu tömbi esemega; osad kehavigastused kehatüve piirkonnas võivad olla
tekitatud kõhuli maas lamava kannatanu seljale astumisest või hüppamisest.
Tervisekahjustused on eluohtlikud.

Suure tõenäosusega ei olnud GK võimeline peale vigastuste tekitamist iseseisvalt
liikuma ega suhtlema, kuna selliste peavigastuste korral tekivad tavaliselt kohe
teadvushäired, mis arenevad sügava teadvuskaotuseni; siiski ei saa täielikult välistada
lühiajalist piiratud taju- ja füüsilise tegevuse säilimist näiteks roomamise või tugevasti
piiratud sõnalise kontakti näol.

Kokkuvõttes pidi kannatanu korduva peksmise käigus, kui ta osutas ka aktiivset
vastupanu ja püüdis põgeneda, tundma pikema aja jooksul tugevat füüsilist valu ja
surmahirmu.

Maakohus leidis, et kannatanu tapmise katse pani toime Kent Kuntsel
üksiktäideviijana. Kent Kuntsel alustas kannatanu peksmist XXX korteris, kus
muuhulgas lõi kannatanut kahel korral ka Janek Kiirend, kes mõisteti süüdi KarS prg
121 järgi. XXXXXXs suvilas peksis kannatanu juba Kent Kuntsel üksi, teised lahkusid
ja seal tekitas Kent Kuntsel kannatanule peksmise tagajärjel ka eluohtlikud
kehavigastused. Kuna maakohus ei tuvastanud, et süüdistatavad Martin Kütt ja Kalmer
Laanemäe oleks kannatanut löönud/peksnud, siis mõisteti nad KarS prg 25 lg 2 ja 114
p-de 1 ja 5 järgi õigeks.

KarS prg 136 lg 1 järgi mõisteti Kent Kuntsel, Janek Kiirend, Kalmer Laanemäe ja
Martin Mütt süüdi selles, et nemad grupis ajavahemikul 07.08.2014 kella 17.00st kuni
08.08.2014 kella 01.13ni võtsid Kent Kuntseli ettepanekul kannatanult GK-lt seadusliku
aluseta liikumisvabaduse eesmärgiga tuvastada, kuhu kannatanu GK on peitnud Kent
Kuntseli toast kaduma läinud sularaha summas ca 40000 eurot.

Nii tungisid nad 07.08.2014 kella 17.00 paiku kannatanu elukohta aadressil Tallinn,
XXX, kus peksid kannatanut raha asukoha teadasaamise eesmärgil korteri köögis
rusikate ja jalgadega ning eeluurimisel tuvastamata terava esemega pea ja keha

                                                                                        8
erinevatesse piirkondadesse. Peale seda, kui kannatanu lubas raha asukoha ette
näidata, andis Janek Kiirend kannatanule korralduse riidesse panna ja viis ta tema
tahte vastaselt korterist Tallinn, XXX maja ees asuvasse sõiduautosse Volkswagen
Golf, reg nr-ga xxxxxx, kus kannatanu pandi juhi kõrvalistmel istunud Janek Kiirendi
taha istuma. Kannatanu kõrvale istus Martin Kütt, sõiduki rooli istus Kalmer Laanemäe.
Kent Kuntsel võttis kannatanule kuuluva sõiduauto Volvo 850, reg nr-ga XXXXXX ja
sõitis ees ning näitas teed, kuna tema teadis, kus kannatanu suvila asub. Kannatanu
sõidutati Harku valda, XXX külla, kus täpsemalt tuvastamata kohas, põldude vahel
tehti peatus ning taas peksti kannatanut Martin Kütt, Kent Kuntseli, Kalmer Laanemäe
ja Janek Kiirendi poolt samal eesmärgil, lüües teda korduvalt käte ja jalgadega pähe
ja keha erinevatesse piirkondadesse. Kannatanu püüdis põgeneda, kuid ta püüti kinni.
Tema käed ja jalad seoti Kent Kuntseli poolt kannatanule kuuluvast sõiduautost Volvo,
reg nr-ga XXXXXX võetud toruteibiga kinni ning tõsteti seejärel Kent Kuntseli ja Janek
Kiirendi poolt sõiduauto Volvo, reg nr-ga XXXXXX, pagasiruumi. Seejärel sõideti Kent
Kuntseli ettepanekul kannatanule kuuluvasse suvilasse aadressil Harjumaa, Harku
vald, XXXXXX küla. Enne suvilasse jõudmist tehti maanteel peatus, kus Janek Kiirendi
korraldusel tõsteti kinniseotud kannatanu pagasiruumist välja ja pandi sõiduauto Volvo
reg nr-ga XXXXXX juhi kõrvalistmele istuma. Roolis oli Kent Kuntsel, kannatanu taga
istus Janek Kiirend, kes hoidis põgenemise vältimiseks kannatanut turvavööst kinni.
Edasi sõideti Kent Kuntseli juhendamisel aadressile Harjumaa, Harku vald, XXX, kus
jätkati samal eesmärgil kannatanu peksmist, lüües teda korduvalt käte ja jalgadega
pähe ja keha erinevatesse piirkondadesse kuni kannatanu kaotas teadvuse.

Suvilas viibimise ajal leiti Kent Kuntseli poolt sularaha summas 10000 eurot. Peale
raha leidmist lahkusid Martin Kütt, Janek Kiirend ja Kalmer Laanemäe kannatanule
kuuluvast suvilast, jättes Kent Kuntseli suvilasse kannatanut valvama.

07.08.2014 öösel enne kella 00:00 naasid Kalmer Laanemäe ja Janek Kiirend
sõiduautoga BMW, reg nr-ga XXX aadressile Harjumaa, Harku vald, XXX, kust leiti
kinniseotud ja teadvusetu kannatanu. Peale kannatanu lahtisidumist Janek Kiirend
poolt saabus sõiduautoga Volkswagen Golf suvilasse ka Martin Kütt, kes koos Janek
Kiirendiga tõstsid teadvusetu kannatanu Volvo 850, reg nr-ga XXXXXX pagasiruumi.
Sõiduki rooli istus Kent Kuntsel. Seejärel sõideti aadressile Tallinn, XXX, kus
teadvuseta kannatanu tõsteti sõiduauto pagasiruumist välja ning lohistati Kent
Kuntseli, Martin Küti, Kalmer Laanemäe ja Janek Kiirendi poolt kannatanu elukohta
aadressile Tallinn, XXX, kus jätsid Kent Kuntseli teadvuseta olekus kannatanut
valvama. Martin Kütt, Kalmer Laanemäe ja Janek Kiirend ise lahkusid kannatanu
korterist. Kannatanule esmaabi ei osutatud ja kiirabi ei kutsutud.

Kent Kuntseli süüdimõistmist KarS prg 424 ja prg 418 lg 2 p 2 ning Kalmer Laanemäe
süüdimõistmist KarS prg 424 järgi ei ole vaidlustatud.




APELLATSIOONIDE SISU JA MENETLUSOSALISTE SEISUKOHAD:

Süüdistatav Kent Kuntseli kaitsja adv. Sven Sillar ei nõustu Harju Maakohtu
24.09.2015 otsusega osas, et Kent Kuntsel on süüdi KarS § 114 p-de 1 ja 5 - § 25 lg
2 järgi kvalifitseeritava süüteo toimepanemises ja teda on vaja karistada 10 aastase

                                                                                    9
vabaduskaotusega. Kaitsja pole rahul, et Kent Kuntselile kohaldatakse siiani
suhtlemiskeeldu ning kannatanu poolt Kent Kuntselilt ebaseaduslikult ära võetud raha
- 32150 eurot - konfiskeeritakse riigi kasuks. Kent Kuntseli palvel toetab apellant ka
süüdistatava seisukohta, et temale kuuluv kasutuskõlbmatu jahipüss ning käekell
„Haas & Cie“ on talle tähtsad mälestusesemed, neid ei ole vaja arestida, vaid need
tuleks süüdistatavale tagastada.
Kent Kuntselile kehtival suhtlemispiirangul puudub mõistlikult arusaadav põhjendus.
Ühtegi sisulist tunnistajat Kent Kuntseli süüasjas ei ole. Kõigi kaassüüdistatavatega
viibis Kent Kuntsel pidevalt ühiselt kohtuistungitel, istudes saalis külg külje kõrval ja
nad said omavahel vabalt vestelda. Käesoleval ajal takistab suhtlemiskeeld Kent
Kuntselil hariduse omandamist.
Selle kriminaalasja keskseks küsimuseks on see, kes süüdistatavatest panid toime
kannatanu peksmise ning millise seadusesätte alusel tuleks kannatanu peksjad
kriminaalõiguslikule vastutusele võtta.
Maakohus leidis erinevalt süüdistusversioonist, et kannatanu suhtes tarvitasid kehalist
vägivalda üksnes Kiirend ja Kuntsel. Kaitsjal on raske sellele faktiväitele vastu vaielda.
Samas soovimata kedagi eraldi süüstada, on eluliselt väheusutav, et ükski teine
süüdistatav kannatanut vääralt ei kohelnud. Kaitsja jääb Harju Maakohtus väljendatud
positsioonile, et kõik süüdistavad ühiselt kasutasid kannatanu suhtes vägivalda. Kui
kohus leiab aga sarnaselt maakohtule, et vägivalda tarvitasid üksnes Kuntsel ja
Kiirend, siis on apellandi õiguslik positsioon aprioorselt ekslik. Kui aga ringkonnakohtus
leiab tõendamist ühine vägivalla kasutamine, siis on vaieldamatult tegemist KarS § 119
(1) sätestatud koosseisuga. Apellandile tundus kohtuotsust lugedes, et sarnasele
järeldusele jõudis ka maakohus, kuna aga ei tuvastatud, et vägivalda kasutanuks 3 või
enamat isikut, siis kuulub kohaldamisele KarS § 114 läbi KarS §-i 25.
Kokkuvõtlikult tahab apellant öelda seda, et juhul, kui kannatanu peksmises osales
vähemalt 3 inimest, siis ei ole võimalik kriminaalasja materjalide pinnalt üheselt
järeldada, kelle tegevus põhjustas kannatanule rasked kehavigastused ning sel juhul
kuulub Kent Kuntsel kriminaalvastutusele võtmisele KarS § 119(1) alusel. Kui aga
ringkonnakohtu arvates põhjustas ainult Kent Kuntsel kannatanule raskeid
tervisekahjustusi, siis tuleb hinnata, kas ta kuulub vastutusele võtmisele KarS § 114,
113 või 118 järgi.
Kaitsja ei nõustu maakohtuga, et Kent Kuntseli eesmärgiks oli kannatanu tapmine, mis
jäi üksnes juhuslikult lõpuni viimata. Pigem nähtub kriminaalasja materjalidest, et Kent
Kuntsel sai teadlikuks sellest, et kannatanu on võtnud oma kätte Kent Kuntselile
kuulunud rahasumma, mis faktiliselt leitigi Kent Kuntseli valduses olevast suvilast.
Vägivalla kasutamise eesmärgiks oli raha asukoha teada saamine.
Ilmselgelt oleks tapmiskavatsuste korral kannatanu tapetud suvilas, mitte aga tooduks
segipekstud kannatanut Kent Kuntseli koju. Seega viitab Kent Kuntseli faktiline
käitumine tapmistahtluse puudumisele, mistõttu on asjakohane hinnata, kas tema
vastutus ei võiks järgneda tegelikult põhjustatud tagajärje, ehk siis KarS § 118 järgi.
Apellandi arvates ei muuda Kent Kuntseli tegevust KarS § 114 katseks asjaolu, et ta
soovis endale omandiõiguse alusel kuuluvat raha kannatanult tagasi saada.
Apellant ei nõustu maakohtu järeldusega, et Kent Kuntsel tekitanuks kannatanule
rasked kehavigastused piinaval viisil. Kui jälgida kohtu argumentatsiooni, miks kohus
luges kannatanu peksmist piinavaks, siis sidus kohus selle tagajärjega. Kannatanule
tagajärjena põhjustatud vigastused kujutavad kannatanule väidetavalt piinu. Kohtu
selline järeldus teo kvalifitseerimisel ei ole veatu. Nimelt esineb kohtu järelduses ilmne
loogika viga. Juhul, kui kannatanu oleks tõepoolest tapetud, siis ei oleks talle maakohtu


                                                                                       10
arvates KarS § 114 mõttes piinu tekitatud, kuna aga kannatanu tapmist ei viidud lõpuni
– kergem koosseis lõpuni viidud teoga võrrelduna – siis on tegemist piinamisega.
Apellant jõuab Kent Kuntseli teo kvalifitseerimisel veendumuseni, et tema tegevus
vastab KarS § 118 lg 1 p-de 2 ja 3 tunnustele.
Kriminaalasja kohtulikul arutamisel jõudis kohus põhimõtteliselt õigele veendumusele,
et kannatanu GK-le ei saanud kuuluda tema suvilast leitud raha. Samas leidis kohus
üllatavalt, et sellisel juhul on tegemist riigile kuuluva rahaga. Kent Kuntsel on algusest
peale järjekindlalt rääkinud, et GK võttis temalt ära umbes 40 000 eurot. Olles mingi
osa rahast tõenäoliselt ära kulutanud, peitis GK selle raha enda suvilasse. KrMS § 126
lg 3 p 3 alusel saab riigiomandisse konfiskeerida ainult asja, millele ükski isik ei
pretendeeri. Apellandi arvates on selle sätte kohaldamisel asjakohane analoogia
RahaPTS § 40 lg kohaldamise praktikaga (vt lahendit 3-3-1-34-12). Ehk teiste
sõnadega öeldes, riik pidanuks vaidlusaluse raha tagastama Kent Kuntselile või jätma
raha omandiõiguse küsimuse lahendamiseks tsiviilkorras.
Kent Kuntsel leiab, et temalt ära võetud laskekõlbmatu jahirelv ning käekell „Haas &
Cie“ on temale kuuluvad mälestusesemed ja palub need talle tagastada.
Eeltoodust tulenevalt taotleb kaitsja: 1) Kent Kuntselile kohaldatud suhtlemispiirangute
tühistamist; 2) Harju Maakohtu 24.09.2015 otsuse tühistamist ja asjas uue otsuse
tegemist, millega tunnistada Kent Kuntsel süüdi KarS § 119(1) või KarS § 118 lg 1 p-
de 1 ja 2 järgi; 3) GK suvilast leitud sularaha 32150 euro tagastamist Kent Kuntselile
või jätta selle omandiõiguse tuvastamine Harju Maakohtu tsiviilkohtu otsustada ja 4)
Kent Kuntselilt tsiviilhagi tagamiseks ära võetud väärtusetu laskekõlbmatu jahirelva
ning käekella „Haas & Cie“ Kent Kuntselile tagastamist.

Süüdistatav Martin Küti kaitsja adv. Mart Missik leiab, et maakohus toimunud
kohtulik uurimine oli ühekülgne ja puudulik (KrMS § 338 p 1), materiaalõigust (KarS §
136) on kohaldatud ebaõigesti (KrMS § 338 p 2) ja samuti ei vasta mõistetud karistus
väidetavalt toimepandud teo raskusele ning süüdistatava isikule (KrMS § 338 p 4).
Kaitsja vaidlustab apellatsioonis maakohtu otsust osas, milles kohus mõistis Martin
Küti KarS § 136 lg 1 järgi kvalifitseeritud kuriteo toimepanemises süüdi (sh karistuse
määramisele), samuti osas, milles kohus jättis KrMS § 143 1 alusel kohaldatud
lisapiirangud kehtivaks kuni kohtuotsuse jõustumiseni, ning osas, milles kohus mõistis
Martin Kütilt solidaarselt Kent Kuntseli, Janek Kiirendi ja Kalmer Laanemäega välja
tsiviilhagi 10987,68 eurot (mittevaraline kahju summas 10000 eurot ja varaline kahju
summas 987,68 eurot) ning kannatanu kaitsjatasu summas 375 eurot. Kaitsja ei
nõustu ka sellega, et Martin Kütile kuuluva sularaha summas 719,64 eurot, mis on
arestitud tsiviilhagi tagamiseks, jättis kohus aresti alla kuni kohtuotsuse jõustumiseni,
et raha seejärel kanda tsiviilhagi katteks.
Kaitsja nõustub kohtuotsusega osas, milles kohus mõistis Martin Küti KarS § 114 p-de
1 ja 5 - § 25 lg 2 järgi kvalifitseeritud kuriteo toimepanemises õigeks.
Martin Küti süüküsimust käsitleb kohus ühel lehel (otsuse lk 52-53), millest kahes
lõigus põhjendab kohus tema õigeksmõistmist. Kaitsja leiab erinevalt maakohtust, et
M. Kütt tulnuks õigeks mõista, kuna tema teos puudus KarS § 114 p-de 1 ja 5 - § 25 lg
2 koosseis mitte seetõttu, et eksisteerisid kahtlused, mida kohus tõlgendas
süüdistatava kasuks.
Vaid kolme lõiguga põhjendatakse, miks on Martin Kütt väidetavalt toime pannud KarS
§ 136 lg 1 järgi kvalifitseeritud kuriteo.
Martin Kütile esitatud süüdistuse tekstis ei ole välja toodud ühtegi konkreetset
etteheidet (vt süüdistuse tekst ... Martin Kütti süüdistatakse selles, et tema isikute
grupis koos Kent Kuntseli, Janek Kiirendi ja Kalmer Laanemäega ajavahemikul

                                                                                       11
07.08.2014 kell 17.00 kuni 08.08.2014 kella 01.13 võtsid Kent Kuntseli ettepanekul
kannatanult GK-lt seadusliku aluseta liikumisvabaduse eesmärgiga tuvastada kuhu
kannatanu GK on peitnud Kent Kuntseli toast kaduma läinud sularaha summas ca 40
000 eurot... Seega pani Martin Kütt toime KarS § 136 lg 1 järgi kvalifitseeritava kuriteo,
s.o teiselt inimeselt seadusliku aluseta vabaduse võtmise).
Edasi järgneb kirjeldus - kuidas (mitmuse vormi kasutades) tehti erinevaid asju - kuid
ei midagi konkreetset, mida tegi Martin Kütt. Kaitsja on veendunud, et vabadust ei
võetud kannatanult kell 17.00. Vabaduse võtmine võis toimuda kannatanu autosse
panemisega metsavaheteel ja sai kesta vaid lühiajaliselt (süüdistuses kirjeldatud nii:
“tema käed ja jalad seoti Kent Kuntseli poolt kannatanule kuuluvast sõiduautost Volvo,
reg nr XXXXXX, võetud toruteibiga kinni ning tõsteti seejärel Kent Kutseli ja Janek
Kiirendi poolt sõiduauto Volvo, reg nr XXXXXX, pagasiruumi”) aga ka sellist vabaduse
võtmist ei saa inkrimineerida Martin Kütile.
Kaitsja ei nõustu maakohtu järeldusega, et vabaduse võtmine toimus pika aja vältel,
s.o. 07.08.2014 kella 17.00st kuni 08.08.2014 kella 01.13ni.
Kaitsja ei nõustu kohtu seisukohaga, et Martin Kütile esitatud süüdistus
ebaseaduslikus vabaduse võtmises on tõendatud. Kohus põhjendas oma seisukohta
sellega, et Martin Kütt seisis köögiuksel, mis annab alust järeldada, et ta nägi, mis
kannatanuga juhtus ning et kannatanu nägi teda kui isikut, kes ei takistanud tema
suhtes vägivalla kasutamist. Samuti, et kannatanu kõrvale pandi autos istuma Martin
Kütt ning et Rimi parklas võis kannatanu tunnetada, et Martin Kütt jäeti teda valvama.
Eelneva põhjal asus kohus seisukohale, et kuivõrd vabaduse võtmine saab toimuda
muuhulgas ka isiku valvamisega, sh kui kannatanu suhtes on varem kasutatud
vägivalda, mistõttu kannatanu ei julge eirata toimepanija korraldusi, ja võttes arvesse,
et kannatanu suhtes oli eelnevalt kasutatud teatavat vägivalda, siis saab Martin Kütti
lugeda valvuriks ja selle teo kvalifitseerida KarS § 136 lg 1 järgi ebaseaduslikuks
vabaduse võtmiseks.
Kaitsja hinnangul on kohus asjaolusid valesti hinnanud ja sellest tulenevalt jõudnud
ebaõigele järeldusele. Tõendatud ei ole Martin Küti roll valvurina. Tema ütlustest, mis
on kooskõlas ka teiste kriminaalmenetluses kogutud tõenditega, nähtub, et ta ei
soovinud end asjasse segada. Seetõttu ta ei läinud ka kööki, kus toimus peksmine,
vaid seisis eemal köögiuksel ning hoidis terve õhtu jooksul teistest pigem eemale, eriti
kui kannatanu kallal tarvitati v ägivalda (põlluvaheteel, suvilas). Samuti on tema ja ka
teiste süüdistatavate ütlustega tõendatud, et ka köögiukse lähedal seisis ta vaid
ajutiselt ja korteris viibides oli ta enamuse ajast hoopis rõdul suitsetamas.
Kohus on sisuliselt ignoreerinud süüdistatavate, aga ka tunnistaja Richard Kivimägi
ütlusi selle kohta, et korterist kaasa tuli ja ka autosse istus kannatanu oma vabal tahtel.
Jätkuvaks vabaduse võtmiseks peab kohus ka olukorda, kus kolm süüdistatavat on
läinud poodi ja kannatanu ning temast väiksem ja noorem Martin Kütt tõmbavad
rahulikult rahvarohkes kohas, kaubanduskeskuse parklas, auto kõrval suitsu.
Samuti ei saa kaitsja nõustuda kohtu seisukohaga, et K. Kuntsel, J. Kiirend,
K. Laanemäe ja M. Kütt tegutsesid kannatanult vabadust võttes kooskõlastatult ning et
kõik grupi liikmed tegutsesid aktiivselt, millega on kohtu hinnangul täidetud nii
subjektiivne kui ka objektiivne koosseis. Tegelikult ei ole ühtki tõendit selle kohta, et
Martin Kütt oleks kannatanut sundinud või mõjutanud kas sõnadega või vägivalda
kasutades nendega kaasa minema või takistanud kannatanut Rimi parklast lahkumast.
Kohtu väide, et kõik grupi liikmed tegutsesid aktiivselt, ei ole põhjendatud, sest Martin
Kütt ei ole teinud ühtki tegu, mida võiks käsitleda kui alusetult vabaduse võtmist. Jääb
ainult kohtu hinnang, et kannatanu võis tunnetada, et Martin Kütt jäeti teda valvama.
See aga ei saa olla aluseks tema süüdimõistmisel KarS § 136 lg 1 järgi.

                                                                                        12
Riigikohus on selgitanud, et “kaastäideviimise materiaalõiguslik määratlus sisaldub
KarS § 21 lg-s 2, mille esimese lause kohaselt järgneb vastutus kaastäideviimise eest
siis, kui vähemalt kaks isikut panevad süüteo toime ühiselt ja kooskõlastatult. Tegemist
on omistamisnormiga, mille alusel üks isik vastutab ka teise poolt faktiliselt tehtu eest
nii, nagu ta oleks seda ise teinud. Kohtupraktikas omaksvõetud seisukoha järgi tuleb
KarS § 21 lg 2 esimest lauset sisustada teovalitsemise teooriast lähtudes kui
funktsionaalset teovalitsemist. Teovalitsemise teooria kohaselt ei ole nõutav, et
täideviijana käsitatav isik realiseeriks tingimata ja alati ise kas tervikuna või osaliselt
süüteokoosseisu objektiivsed tunnused, kuid kõik täideviijad peavad olema ühtsest
tahtest hõlmatud ja kuriteokoosseisu tunnustele vastavate sündmuste kulgemist enda
kontrolli all hoidma. Iga täideviija panus süüteo toimepanemisse peab olema oluline,
mis tähendab, et isiku süüditunnistamiseks kaastäideviijana peab kohus sellist
järeldust põhjendama ja ära näitama need faktilised asjaolud, mis on aluseks väitele,
et konkreetne isik on andnud kaastäideviimise kvaliteediga teopanuse ühise teoplaani
realiseerimisse. (RKKKo 3-1-1-10-15, 16.03.2015)” „KarS § 21 lg 2 näeb
kaastäideviimist määratledes ette omistamisnormi, mille kohaldamiseks tuleb teha
kindlaks, et isikud tegutsevad ühiselt ja kooskõlastatult selliselt, et igaüks neist valitseb
tegu ja eeldab, et süüteokoosseisu realiseerimine sõltub igast toimepanijast. See
tähendab, et muu hulgas pidid süüdistatavad langetama ühise teootsuse ja tegutsema
ühtse teoplaani järgi (vt nt RKKKo 3-1-1-68-12, p 8.1). (RKKKo 3-1-1-26-13,
20.03.2013).“ Martin Küti olulist teopanust ei ole kohtulik uurimine tuvastanud.
Põhjendamatult on Martin Küti suhtes jätkuvalt kehtivad KrMS § 1431 alusel kohaldatud
lisapiirangud. Kuivõrd maakohus lõpetas kohtuliku uurimise ja mõistis Martin Küti
raskemas kuriteos, s.o KarS § 114 p-de 1 ja 5 - § 25 lg 2 järgi kvalifitseeritud teo
toimepanemises õigeks, siis ei olnuks enam põhjendatud ka KrMS § 143 1 alusel
kohaldatud lisapiirangute eksisteerimine.
Harju Maakohus oli saanud tõendeid vahetult uurida ja tunnistajad ja süüdistatavad üle
kuulata, seetõttu pole suhtlemiskeelu kohaldamine põhjusel, et Martin Kütt võiks asuda
tunnistajaid mõjutama, enam põhjendatud.
Kaitsja ei nõustu sellega, et kohus otsustas 32150 eurot KrMS § 126 lg 3 p 3 alusel
kanda riigituludesse seda sisuliselt motiveerimata. Sellest tulnuks hüvitada
süüdistatava Kent Kuntseli poolt tekitatud kahju.
Täiesti arusaamatu on see, miks olukorras, kus kannatanule tekitati kohtuotsuse
kohaselt kahju KarS § 114 p-de 1 ja 5 - § 25 lg 2 sätestatud teo toimepanemisega,
rahuldati tsiviilhagi solidaarselt ka teiste süüdistatavate arvelt.
Kohtu poolt tuvastatud teo ja kahjuliku tagajärje vahel puudub põhjuslik seos.
Väidetava vabaduse ebaseadusliku vabaduse võtmisega ei ole kahju tekitatud. Samal
põhjusel olnuks õige ka kannatanu kaitsjatasu väljamõistmine vaid Kent Kuntselilt.
Kaitsja ei nõustu kohtuga (otsus lk 60 3. lõik) ka selles, et ei kirjalik tõend ega ka
süüdistatava ütlused ei kinnita, et arestitud raha kuulus AKle ning seetõttu käsitletakse
seda süüdistatava varana, mis tuleb kanda tsiviilhagi katteks. Igal juhul olukorras, kus
vara on arestitud tsiviilhagi tagamiseks ja ei ole põhjendatud tsiviilhagi välja mõistmine
Martin Kütilt, tuleb raha tema seaduslikule omanikule tagastada.
Juhul kui kohus mõistab Martin Küti talle esitatud süüdistuses õigeks, ei ole
põhjendatud temalt ka sundraha ja ekspertiisitasu väljamõistmine. Alternatiivse
taotlusena on esitatud juhuks kui kohus leiab, et Martin Kütt on toime pannud KarS §
136 lg 1 sätestatud teo, palub kaitsja määrata talle 6-9 kuu pikkune vangistus, millele
liita eelmise 05.09.2013 kohtuotsusega määratud karistus 1 aasta.



                                                                                          13
Harju Maakohtu poolt määratud 1 aasta ja 6 kuu pikkune vangistus ei vasta teo
raskusastmele ja eelkõige tema väidetavale teopanusele ning süüdistatava isikule -
see on ebamõistlikult pikk võrreldes teistele süüdistatavatele määratud karistustega.

Kannatanu GK (K) lepinguline esindaja Irina Solovjova vaidlustab maakohtu otsust
tsiviilhagi osas.
Seonduvalt mittevaralise kahju nõudega märgib ta, et VÕS § 134 lg 2 sätestab, et
isikult vabaduse võtmisest, isikule kehavigastuse tekitamisest, tema tervise
kahjustamisest või muu isikuõiguse rikkumisest, sealhulgas isiku au teotamisest,
tekkinud kahju hüvitamise kohustuse olemasolu korral tuleb kahjustatud isikule
mittevaralise kahju hüvitiseks maksta mõistlik rahasumma. Sama paragrahvi lõige 5
näeb ette, et mittevaralise kahju hüvitise määramisel arvestatakse rikkumise raskust
ja ulatust ning kahju tekitaja käitumist ja suhtumist kahjustatud isikusse pärast
rikkumist. Riigikohus on mitmes lahendites märkinud, et siiski peavad kohtute
väljamõistetud mittevaralise kahju hüvitiste suurused vastama ühiskonna üldise heaolu
tasemele ning kas või juba üldise võrdsuspõhiõiguse tagamiseks ja kohtusüsteemi
autoriteedi säilitamiseks olema sarnastel asjaoludel võrreldavad (vt nt Riigikohtu
tsiviilkolleegiumi 9. aprilli 2008. a otsus asjas nr 3-2-1-19-08, p 13 ja 22. oktoobri 2008.
a otsus asjas nr 3-2-1-85-08, p 13).
Maakohus leidis, et arvestades kannatanule tekitatud kehavigastuste ulatust ja laadi,
mis oluliselt halvendasid tema elukvaliteeti, samuti temale põhjustatud valu, on
põhjendatud mittevaralise kahju hüvitis 10000 eurot. Apellant sellega nõus ei ole.
Maakohus põhjendas hüvitise vähendamist viidates Riigikohtu koduleheküljel
avaldatud kohtupraktika analüüsile mittevaralise kahju hüvitiste suuruse osas,
arvestamata seejuures asjaolu, et analüüs valmis aastal 2009. Seega kohtuotsuse
tegemise ajaks on analüüsi tegemisest möödunud kuus aastat või enamgi. Kohtu poolt
2009 aastal valminud analüüsi pinnalt toodud näited ei arvesta aga käesoleva asja
tehiolusid, samuti ei saanud arvestada 2009 aastal tehtud analüüs ajas muutunud
kohtupraktikat. Maakohus, vähendades kannatanu taotletud mittevaralise kahju nõuet,
ei osundanud seejuures aktuaalsele, viimase aja kohtupraktikule, kuigi kohtupraktikat
on. Kannatanu esindaja viitas menetluse käigus maakohtus 17.02.2012 Riigikohtu
kriminaalasjas nr 3-1-1-116-12 tehtud otsusele. Nimetatud asjas mõistis kohus
kannatanule, kellelt võeti vabadus, hoiti külmas ja pimedas ruumis mitu päeva
pantvangis ja tekitati tervisekahjustusi mittevaralise kahju hüvitisena 24 000 eurot.
Eeltoodust järeldub, et arvestades kannatanu GK-le põhjustatud kannatuste laadi ja
ulatust, on kannatanu poolt esitatud mittevaralise kahju hüvitise nõue summas 25000
eurot igati kooskõlas nii ühiskonna heaolutaseme kui ka kohtupraktikaga.
Juhindudes VÕS § 134 lg-st 5 pidanuks maakohus võtma arvesse hüvitise määramisel
süüdistatavate erilist küünilisust ja julmust kannatanu suhtes kuriteo toimepanemisel
ning ka asjaolu, et ühtegi vabandavat või süüd vähendavat asjaolu asjas ei tuvastatud.
Asjas on tuvastamist leidnud, et kannatanu toimetamisel SAsse Põhja-Eesti
Regionaalhaigla tuvastati kannatanul (II köide tl 92 jj) järgmised peksmise järgsed
tervisekahjustused: aju koldeline vigastus, alalõualuu murd, subsudaarne
traumaatiline homorraagia, traumaatiline pneumotooraks, kolju- ja näoluude
hulgimurrud, neeru vigastus, rangluu, abaluu ja õlavarreluu hulgimurrud, küünarvarre
hulgimurd, nimmelülimurd, niudeluumurrud, roiete hulgimurd, peaajuturse.
Tervisekahjustused on eluohtlikud. Kohus küll tsiteeris kohtuotsuses tunnistajana üle
kuulatud doktor Marge Šmidti ütlusi, kuid jättis mittevaralise kahju nõuet lahendades
tähelepanuta, et lause, mille kohaselt "on kannatanu oma taastumise taset (lage)


                                                                                         14
saavutanud" tähendab ka seda, et eespool loetletud kuriteo läbi kaotatud keha
funktsioonid ja võimed on püsiva iseloomuga ega taastu enam kunagi.
Kohus põhjendas Riigikohtu lahenditele tuginedes, et kannatanu tundis tugevat valu,
mis on väljaspool igasugust kahtlust, kuna arvestades arvukaid vigastusi võib väita, et
kannatanu kehal ei olnud peksmise järgselt ühtegi tervet kohta. Samas ei pööranud
kohus tähelepanu asjaolule, et kehavigastuse ja tervisekahjustuse raskuseastme
kõrval tuleb lähtuda ka muudest negatiivsetest mittevaralistest tagajärgedest, mis
tekkisid kehavigastuse tõttu.
Antud olukorras väide, et tervisekahjustuste tõttu on halvenenud kannatanu
elukvaliteet, ei ütle tegelikkuses mitte midagi ega kajasta kannatanu tegelikku
olukorda. Tegelik olukord on aga see, et kannatanu suhtes toimepandud kuritegu
muutis täielikult tema elu. GK-lt võeti jäävalt tema tervis. Saadud ajukahjustuse
tagajärjel kaotas ta kõnevõime, lugemisevõime, osaliselt silmanägemise, mis ei taastu
enam kunagi. Tema liikumine on vaevaline, ta suudab kõndida üksnes toetudes
spetsiaalsele raamile ja seda ainult väikese ruumi piires. Ta vajab abi absoluutselt kõigi
toimingute tegemisel, ka kõige elementaarsetelgi hügieenitoimingutel. Rohkete
vigastuste ja luumurdude tõttu ta kannatab tugevate füüsiliste valude all. Kuriteo tõttu
on lõppenud tema normaalne elu ja toimetulek, igapäevane tegutsemine kui ka
sotsiaalelus osalemine. Alates 08.08.2014 viibib ta valdavalt erinevates ravi- ja
taastusravi asutustes. GK ei tule toime ilma kõrvalabita. Harju Maakohtu 08.12.2014
kohtumäärusega tsiviilasjas nr 2-14-58399 seati kannatanu üle eestkoste ning määrati
eestkostjaks KP, kelle ülesandeks on kannatanu esindamine igasugusel asjaajamisel
ja õigustoimingute tegemisel. Eestkoste seati kestusega kolm aastat. 13.10.2014
ambulatoorse kohtupsühhiaatrilise ekspertiisiakti nr 503 kohaselt esineb GK-l
orgaaniline ajukahjustus, mille tõttu ei suuda ta kestvalt aru saada või neid juhtida.
Eeltoodud asjaolusid arvestades ei ole kannatanu poolt esitatud mittevaralise kahju
hüvitamise nõue summas 25 000 eurot ülemäära suur. Nõue on kooskõlas ühiskonna
üldise heaolu tasemega ning kohtupraktikaga. Apellant on seisukohal, et kohtuotsus
on vastuolus asjas tuvastatud asjaoludega.

Varalise kahju nõude osas pidas kohus nõuet põhjendatuks ja rahuldas tsiviilhagi
987,68 eurot ulatuses. Nimetatud summa ulatuses olid kannatanu poolt esitatud kulu
kandmist tõendavad dokumentaalselt tõendid. Kohus jättis hagi läbi vaatamata
varalise kahju summas 42887,80 eurot (tuleviku kulud ravile) osas. VÕS § 130 lg-st 1
lähtudes tuleb kannatanule hüvitada tema tervise kahjustamisest või talle
kehavigastuse põhjustamisest tingitud põhjendatud ravikulud täies ulatuses.
Kannatanu esitas kohtule nii kantud kulude hüvitamise nõude kui ka edaspidi
kantavate kulude hüvitamise nõude kahe aasta eest minimaalselt summas 42 887,8
eurot, sh Keila Taastusravikeskuse ravikulud 42 026,80 eurot, koduse hoolduse kulud
kogusummas 861 eurot.
Niisugusele võimalusele nõuda kulude hüvitamist ka siis, kui neid kulusid pole veel
kantud, osundas Riigikohus oma 25.03.2013 lahendis 3-1-1-31-13 (vt punktid 11,12).
Riigikohus sedastas, et tervise kahjustamisest tekkinud kulud VÕS § 130 lg 1
tähenduses hõlmavad eelkõige kannatanu ravikulusid. VÕS § 130 lg 1 mõtte kohaselt
saab kannatanu nõuda ravikulude hüvitamist ka siis, kui ta ei ole neid kulusid veel
kandnud, s.t kalkulatsiooni alusel (vrd ka Riigikohtu tsiviilkolleegiumi 13. detsembri
2011. a otsus asjas nr 3-2-1-124-11, p 16). Vastasel korral võiks tekkida
vastuvõetamatu olukord, kus kannatanu ei saaks nõuda talle tekitatud kahju hüvitamist
ainuüksi põhjusel, et tal endal pole piisavalt raha, et tervise taastamiseks vajalikud
kulud esmalt ise ära kanda.

                                                                                       15
Kohtu põhjenduste kohaselt ei ole nõutud summat võimalik välja mõista seetõttu, et
hagis on väidetud, et tegu on minimaalselt ravile kuluva summaga, seega kannatanu
siinkohal justkui isegi möönab, et need kulud ei ole tõenäoliselt piisavad kannatanu
raviks. Kohus samuti põhjendas, et kulude väljamõistmine ei ole võimalik eraettevõtte
hinnakirja alusel, kuna hinnakiri võib muutuda kulude suurenemise suunas. Asjaolu, et
väljamõistetud kahju summad ei pruugi olla piisavad kannatanu raviks, ei ole apellandi
arvamusel aluseks hagi läbivaatamata jätmisele. Antud juhul kannab ju riski, et Keila
Taastusravikeskuse hinnakiri võib ajas suureneda, kannatanu ise. Taastusravi kulude
prognoosid on tehtud objektiivselt. Taastusravi vajalikkust ei ole samuti seatud
kahtluse alla. Kannatanu ei ole esitanud nõuet tulevikus kantavate ravimite ja muude
vajalikke kulude hüvitamiseks, kuna neid ei ole võimalik kindlalt prognoosida.
Täielikult arusaamatu ja vastuolus kõigi tõenditega on kohtuotsuses väljendatud
hüpotees, mille kohaselt võib kannatanu raskest seisundist paraneda, kuna ükski
tõend sellele võimalusele täna ei viita. Apellatsioonis on viidatud kohtu poolt tsiteeritud
doktor Šmidti ütlustele, mille kohaselt on kannatanu oma taastumise lage saavutanud.
Kannatanu esindaja palub ringkonnakohtul jätta samuti tähelepanuta maakohtu
põhjendused seoses kannatanule manustatud ravimitega kannatanu õe KP algatusel,
kuna taoliste kulude hüvitamist pole nõutud ei kantud kulude all ega ka ravikulude
kalkulatsioonis.
Eeltoodud asjaolusid arvestades on kannatanu poolt esitatud edaspidiste ravikulude
hüvitamise nõue objektiivne ja tõendatud ning vastab VÕS § 130 lõike 1 nõuetele.
Apellant on seisukohal, et kohtuotsus on selles osas vastuolus asjas tuvastatud
asjaoludega. Lähtudes eeltoodust ja juhindudes KrMS § 338 p-st 1, 339 lg 1 p-st 7, §
175 lg 1 p-st 1 palub apellant Tallinna Ringkonnakohtul: 1. tühistada Harju Maakohtu
24.09.2015 kohtuotsus osas, millega maakohus jättis osaliselt rahuldamata
mittevaralise kahju nõude summas 15000 eurot ning jättis läbivaatamata varalise kahju
nõude summas 42887,80 eurot ning teha tsiviilhagi osas uus otsus; 2. rahuldada
kannatanu GK tsiviilhagi täies ulatuses ning mõista kohtualustelt solidaarselt
kannatanu kasuks välja temale tekitatud kahju eest mittevaralise kahju hüvitis summas
25 000 eurot ja varalise kahju hüvitis summas 43875,48 eurot ning 3) jätta kohtualuste
kanda kannatanu poolt kantud ja kantavad kannatanu lepingulise esindaja kulud.

Prokurör taotleb esitatud apellatsioonis maakohtu otsuse tühistamist süüdistatavate
M. Küti ja K. Laanemäe õigeksmõistmise osas KarS prg 25 lg 2 ja 114 p-de 1 ja 5 järgi
ning J. Kiirendi suhtes kuriteo ümberkvalifitseerimise osas KarS prg-lt 25 lg 2 ja 114 p-
de 1 ja 5 prg 121 järgi ning nendele mõistetud karistuse osas ja uue otsusega mõista
Janek Kiirend süüdi ja karistada teda KarS § 114 p 1 p 5 - 25 lg 2 järgi vangistusega
kümme aastat; mõista Kalmer Laanemäe süüdi KarS § 114 p-de 1 ja 5 – 25 lg 2 järgi
ja karistada vangistusega kaheksa aastat ja mõista Marti Kütt süüdi KarS § 114 p-de
1 ja 5 – 25 lg 2 järgi ja karistada teda vangistusega kaheksa aastat, mõistes vastavad
liitkaristused.
Prokurör kirjeldab apellatsioonis kuriteo tehiolusid ja leiab, et süüdistatavad on toime
pannud mõrvakatse kaastäideviimise vormis. Apellant selgitab, et isikute grupis
tegutsemine ei tähenda, et kõik osalised peavad ise teo realiseerima. Ühine kannatanu
korterisse minek, vabaduse võtmine, lõid soodusolukorra kannatanule lõpuks
eluohtlike vigastuste tekitamiseks ja vähemalt kaudse tahtlusega olid kõik
süüdistatavad seotud kõige raskema tagajärjega, sest oli olemas põhjuslik seos
kaasaaitamisteo (vabaduse võtmise) ja täideviimisteo (eluohtlike kehavigastuste
tekitamine) vahel. Seda isegi siis, kui vabaduse võtjad ei soovinud kannatanu surma.
Vabaduse võtjate tegevus avaldas mõju põhjusliku seose ahela arengule ja toetas

                                                                                        16
selle arengut, oli seotud tihedalt ajaliselt ühe tahtlusega. Isegi kui Kuntselile ei antud
otsest käsku kannatanule raskeid kehavigastusi tekitada (sest Kiirend ei viitsinud enam
sellega tegeleda, ütles, et oleks selleks ajaks kõik korras kui tema naaseb), siis
möönsid kõik osalejad, et see võib juhtuda (Kuntsel oli nende meelest agressiivne,
ettearvamatu käitumisega narkojoobes). Vastasel korral ei oleks Kiirend, Laanemäe ja
Kütt suvilasse naasnud.
Kui kohus leidnuks, et kuriteo katsele ei saa kaasa aidata, oleks tulnud kaaluda isikute
süüdimõistmist kaudse tahtlusega eluohtlike kehavigastuste põhjustamises, vahest ka
karistamist KarS § 63 lg 1 alusel. Leian, et antud juhul vabaduse võtmine ja eluohtlike
vigastuste tekitamine kujutavad endast objektiivse kõrvaltvaataja jaoks loomuliku
elukäsitluse järgi ühtsest käitumist ilma milleta raske tagajärg oleks jäänud saabumata.
Nii nagu kohus ise leidis tsiviilhagi väljamõistmisel.
Riigikohus on märkinud (RK 3-1-1-16-04), et tõendite hindamine nende kogumis
tähendab muuhulgas seda, et erinevatest tõenditest tulenevad andmed asetatakse
omavahelisse konteksti. Ühe või teise versiooni usaldusväärsuse kontrollimisel tuleb
seda kinnitavad andmed paigutada kuriteosündmusele eelnenud ja järgnenud
sündmuste üldisesse kulgu.
Riigikohtu kriminaalkolleegiumi 09.03.2010 otsus nr 3-1-1-8-10 rõhutab, et mitte
igasugune süüdistusversiooni kummutada püüdev kaitseversioon ei saa evida sellise
kahtluse kvaliteeti, mis võiks olla hõlmatud in dubio pro reo põhimõttest. Süüdistatava
kasuks tuleb tõlgendada vaid selline kõrvaldamata kahtlus, mis on konkreetseid
asjaolusid arvestades eluliselt usutav.
Antud juhul on eluliselt usutav, kuna nii kahtlustatavad kui kannatanu käitlesid
varasemalt erinevaid narkootilisi aineid (välja arvatud Martin Kütt, kes on oluliselt
noorem ja hiljem pundiga liitunud), et kuriteod said alguse kaduma läinud narkootilise
aine ostmiseks mõeldud rahast, mis oli Kuntseli juurde hoiule toodud ja mille tegelikku
summa suurust ta ei teadnud. Nimetatud summa otsingud aga viisid peaaegu ühe
osalise tapmiseni, teadmata tõsikindlalt, kas tema üldse oli raha kadumises süüdi.
Summa suurust ja süüdistatavate tausta arvestades aga on ka eluliselt usutav, et raha
leidmiseks oldi süüdlase suhtes valmis kasutama rasket vägivalda.
Eelnevat kogumis arvestades on prokuratuur seisukohal, et maakohus on kohtuotsust
tehes valesti kohaldanud materiaalõigust ning põhjendamatult vabastanud isikud kõige
raskema tagajärje põhjustamise eest vastutusest.

21.12.2015 määras ringkonnakohus, jättes tähele panemata, et kohtuotsus pidi olema
kättesaadav alles 7.12.2015 ja arvestusega, et alates 01.12.2015 kulgema hakanud
15 päevane tähtaeg on möödunud, kriminaalasja lävivaatamiseks kirjalikus
menetluses ning andis apellatsioonimenetluse pooltele tähtaja seisukohtade
esitamiseks kuni 10.01.2016.
Seejuures jäi kohtule ka tähelepanuta fakt, et kannatanu poolt esitatud apellatsioon
tsiviilhagi osas puudutab ka süüdistatavaid Martin Kütti ja Kalmer Laanemäed, kes ise
kohtuotsust ei vaidlustanud, kuid kes seoses kannatanu apellatsiooniga on samuti
apellatsioonimenetluse pooled. Samal päeva ehk 21.11.2015, pärast vastava
kohtumääruse allkirjastamist ja enne selle väljasaatmist on ringkonnakohtus
registreeritud prokuröri apellatsiooni, mis jäi enne kohtumääruse väljastamist
märkamata. Siis selguski fakt, et tegelik kohtuotsuse kättesaadavaks tegemise
kuupäev oli nädal aega hiljem, kui see maakohtu poolt süüdistatavatele, nende
kaitsjatele ja kannatanule kättesaadavaks tehti või saadeti. Vastuseks maakohtule
tehtud päringule kohtuotsuse saatmise kohta prokurörile sai ringkonnakohus vastuse,
et kohtuotsust prokurörile ei saadetud, sest ta ei soovinud seda. Seega ei saa

                                                                                       17
prokurörile kuidagi ette heita, et ta ei vaadanud kohtuinfosüsteemist motiveeritud
kohtuotsust enne 07.12.2015. Ta ei saanud teada, et kohtuotsus on varem
motiveeritud kujul KIS-s üleval. Ülaltoodud põhjustel luges ringkonnakohus prokuröri
apellatsiooni tähtaegselt esitatuks ja 28.12.2015 määrusega andis kõigile
apellatsioonimenetluse pooltele uue tähtaja oma seisukoha esitamiseks kuni
15.01.2016.

Oma seisukohad esitasid kirjalikult:

süüdistatav Kalmer Laanemäe kaitsja adv. Andrus Repnau, kelle seisukohad
prokuröri ja kannatanu apellatsioonide osas on järgmised.
Harju Maakohtu 24.09.2015 otsus Kalmer Laanemäe suhtes on seaduslik,
põhjendatud ja motiveeritud ning selle tühistamiseks või muutmiseks prokuröri ja
kannatanu apellatsioonis toodud põhjendustel puuduvad alused. Kohus on põhjalikult
käsitlenud kõiki olemasolevaid tõendeid ning andnud neile ka hinnangu. Prokurör
märgib, et kohus jättis üldse                tähelepanuta, et kannatanu kehaline
väärkohtlemine algas Kuntseli ettepanekul tema korterist ja kulges pausidega kuni
suvilasse jätmiseni. Prokurör eksib. Kohus on sündmuste kulgemise ahelat käsitlenud
ja sellele ka igal etapil hinnangu andnud. Kohtuotsuses on märgitud kõik kohtu poolt
uuritud kirjalikud tõendid ning järeldused (k/o lk 34-39), aga samuti on antud hinnang
tunnistajate ütlustele (k/o lk 40-41). Eraldi on kohus otsuses välja toonud ja andnud
hinnangu ka Kent Kuntseli ütluste vastuolulisusele (k/o lk 40-41). Seoses Kent Kuntseli
ütlustega märgib kaitsja, et need ei kinnitanud ka Kalmer Laanemäe osalust kannatanu
peksmises.
Apellatsioonis prokurör sisuliselt kordab süüdistusaktis välja toodud tõendeid – et
XXXXXX korteris oli seintel hulgaliselt vereplekke, mistõttu võib oletada, et peksmises
osalesid kõik. Prokurör märgib, et süüdimõistmiseks piisab sellest, et Laanemäe (ja ka
Kütt ) olid kohal, nägid kõike ja nõustusid. Seetõttu on täidetud nende suhtes ka KarS
§ 21 lg 2 nõuetest tulenev täideviija roll. Sellega ei saa nõustuda. Kohalolek ja
sündmuste nägemine ei tee kellestki kuriteo täideviijat. KarS § 21 lg 2 kohaselt peavad
kaastäideviijad panema süüteo toime ühiselt ja kooskõlastatult Tegemist on
omistamisnormiga, kuid tuleb tähele panna, et kõik täideviijad peavad olema ühtsest
tahtest hõlmatud ja kuriteo koosseisuliste tunnuste sündmusi enda kontrolli all hoidma.
Seega peab igaüks tegu valitsema, tegutsema ühiselt ja kooskõlastatult ja andma
olulise panuse ühise teoplaani realiseerimisse. Kalmer Laanemäe olulist teopanust ei
ole tuvastatud. Apellatsioonis märgib prokurör, et kui teised oleksid loobunud, ei oleks
Kuntsel kuritegu toime pannud.
Kohus ei ole otsust rajanud „oleksitele“. Kohus on otsuses käsitlenud iga süüdistatava
süüküsimust eraldi ja jõudnud ka põhjendatud järeldusele – objektiivsed tõendid ei
kinnita Kalmer Laanemäe süüd. Esinenud kahtlusi pole võimalik kõrvaldada ning
kahtluste olemasolul tuleb need tõlgendada süüdistatava kasuks. Prokuröri poolt
viidatud Riigikohtu lahendis 3-1-1-16-04 tõesti märgitakse vajadust tõendite hindamisel
nad konteksti asetada, kuid tõendid, mida konteksti asetada, peavad mingil määral ka
isiku süüd käsitlema.
Kalmer Laanemäe osas märgib kohus (k/o lk 49), et mitte ükski kriminaalasjas kogutud
tõend ei viita asjaolule, et Kalmer Laanemäe tõesti osales kannatanu peksmises või
tekitas talle raskeid tervisekahjustusi. Järelikult ei ole siin midagi ka konteksti asetada.
Viide Riigikohtu lahendile 3-1-1-8-10 ei ole kaitsja arvates asjakohane. Nimetatud
kriminaalasjas osales ta ise kaitsjana, mistõttu teab ta selle kriminaalasja tagamaid.
Antud asjas oli kõne all kuriteo toimepanemise käekiri ja muud kaudsed tõendid, mida

                                                                                         18
võis paigutada mõiste „eluliselt usutav“ alla. Prokuröri vihje, et kuna nii kahtlustatavad
kui kannatanu on varasemalt käsitlenud narkootilisi aineid ja see annab elulise
usutavuse Kalmer Laanemäe poolt KarS § 114 p-de 1 ja 5 – 25 lg 2 kuriteo
toimepanemise tõendamiseks, on alusetu ega haaku käesoleva kriminaalasjaga.
Harju Maakohtu 24.09.2015 otsus Kalmer Laanemäe suhtes on seaduslik ka tsiviilhagi
väljamõistmise osas. See on põhjendatud ja motiveeritud ning selle tühistamiseks või
muutmiseks kannatanu esindaja apellatsioonis toodud põhjendustel puuduvad alused.
Apellant palub otsuse tühistada mittevaralise kahju osalise väljamõistmise osas
ning varalise kahju nõude läbi vaatamata jätmise osas summas 42887,80 eurot.
Apellant palub kohtul rahuldada hagi täies ulatuses, so mittevaralise kahju osas 25 000
eurot ja varalise kahju hüvitis summas 43875,48 ulatuses.
Kohus on otsuses põhjendanud mittevaralise kahju vähendamist ning analüüsinud
seda ka tänapäevases võtmes, mistõttu kannatanu viide aegunud (2009) analüüsile
on kaitsja arvates alusetu. Nimetatud analüüs kehtib ka tänapäeval ning elatustaseme
tõus või langus ei mõjuta nii oluliselt konkreetses asjas kannatanu elukvaliteeti. Kohus
on otsuses seda ka analüüsinud. Tuleb ka silmas pidada, et mittevaralise kahju
väljamõistmine on kohtu diskretsiooniotsus ning kohtu järeldused on otsuses
jälgitavad.
Mis puutub varalise kahju osa (tuleviku osa) jätmist läbi vaatamata, siis on Kalmer
Laanemäe kaitsja seisukohal, et ka siin on kohus oma järeldusi põhjendanud.
Kannatanu viide Riigikohtu otsustele on küll mingil määral analoogiliste asjadega
seotud, kuid samas ei ole kohtul seadusega sellest kohustust pandud. Hagi läbi
vaatamata jätmine ei riku mingil moel ka kannatanu õigust tulevikus hagi esitada.
Kalmer Laanemäe kaitsjal tekitas küll küsimusi (sarnaselt Küti kaitsjaga) tsiviilhagi
solidaarne väljamõistmine kõigilt, just arvestusega, et tegeliku tervisekahjustuse
tekitas Kent Kuntsel ning vabaduse võtmisega sisuliselt tervisekahjustusi ei tekitatud.
Kuna aga Kalmer Laanemäe soostus otsusega ega soovinud apellatsiooni esitada, siis
ei ole kaitsjal alust ka käesolevas vastuses kohtuotsust selles osas põhjalikult
kritiseerida. Kaitsja taotleb Kalmer Laanemäe suhtes Harju Maakohtu 24.09.2015
kohtuotsuse muutmata jätmist.

Süüdistatava J.Kiirendi kaitsja adv A.Ennok leiab, et prokuröri apellatsioonis
väljatoodu ei anna alust Harju Maakohtu seadusliku ja põhjendatud kohtuotsuse
tühistamiseks.
Prokuröri apellatsiooni kohaselt tunnistas K.Kuntsel ennast eeluurimisel süüdi ja andis
ütlusi, et kõik süüdistatavad peksid kannatanut. Kohtus ta muutis ütlusi ja maakohus
leidis, et tõendina saab kasutada vaid K.Kuntseli kohtus antud ütlusi, sest eeluurimisel
andis ta ütlusi narkojoobes ja ütluste olustikuga seostamisel võideldes
võõrutusnähtudega. Samas valetas K.Kuntsel ka kohtus, seega ei ole võimalik öelda,
millises osas ta üldse tõtt rääkis või rääkida julges. On alust arvata, et K.Kuntsel rääkis
eeluurimisel tõtt määratud kaitsja juuresolekul ja hoopis kohtus valetas suurest hirmust
kaasosaliste ees.
Süüdistatava Kuntseli ütluste tõepärasust käsitleti kohtumenetluses põhjalikult nii
prokuröri kui kaitsjate poolt. Kohtus Kuntsel loobus oma eeluurimisel antud ütlustest.
Prokurör taotles avaldada KrMS § 289 lg 3 alusel usaldusväärsuse kontrollimiseks
Kuntseli kohtueelse menetluse käigus antud ütlused. Kohus rahuldas taotluse, kuid
jõudis peale avaldamist põhjendatud seisukohale, et nimetatud tõendid ei ole
kohtukõlbulikud. Ütluste olustikuga seostamise protokolli 12.08.14. on Kuntsel
omakäeliselt kirjutanud, et video tegemise ajal olid tal võõrutusnähud. Nimetatud
asjaolu oli nähtav nii kohtule kui menetlusosalistele ka kohtule esitatud salvestuses,

                                                                                        19
kust nähtus selgelt, et Kuntsel ütlusi andes väriseb ja tõmbleb, mis viitab tegelikele
võõrutusnähtude olemasolule. Lisaks on kriminaalasja materjalidega leidnud
tõendamist, et kuriteo toimepanemise ajal oli Kuntsel tugevas narkojoobes. Kohus
jõudis põhjendatud järelduseni, et narkojoove takistas tal tõeste ütluste andmist,
millega seoses ei saa neid ütlusi arvestada tõendina. Tulenevalt Riigikohtu lahendist
3-1-1-131-13 leidis kohus põhjendatult, et peab jätma Kuntseli eeluurimisel antud
ütlused kõrvale ja tuginema ütlustele, mida süüdistatav on andnud kohtus.
Väidetava Kuntseli hirmufaktori kunstlik sissetoomine käesolevasse süüdistusasja
prokuröri poolt oma apellatsioonis on täielikult meelevaldne. Ei kohtueelse menetluse
käigus ega kohtus pole Kuntsel seda kordagi maininud, et keegi on teda ähvardanu
või hirmutanud. J.Kiirendit tundis ta pikka aega, tõepoolest ise palus teda appi
rahaprobleemi lahendamisele, mitte mõrvale ega mõrva katsele. Samuti pole Kuntsel
kordagi maininud, et tal oleks põhjust hirmu tunda teiste kohtualuste ees. Samuti jääb
täiesti arusaamatuks prokuröri apellatsioonis toodud seisukoht Kiirendile kunstlikult,
ilma et asjas oleksid vastavad tõendid nn juhirolli andmine. Apellatsiooni lk 5 viimane
lõik väidab prokurör, et kohus jättis Kiirendi süüküsimuse arutamisel täiesti kõrvale
tema juhirolli alates korterisse saabumisest, et Kuntsel ilma temata ei oleks alustanud
kannatanu peksmist, rääkimata vabaduse võtmisest ja tema suvilasse viimisest ning
sellele järgnenud peksmisest. Samas oma apellatsiooni lk 6 kolmandas lõigus toob
prokurör välja asjaolu, mille kohaselt Kuntsel väitis, et kutsus Kiirendi appi, sest
kannatanu oli agressiivne, ta kartis teda ja Kiirendi juuresolekul oli neid kannatanuga
vastastikune kaklus. Kaitsja leiab, et asjaolu, et Kiirend väidab, et tema ei näinud, et
Kuntsel oleks kannatanut löönud, ei lükka ümber Kuntseli ütlusi, kes mäletab
kannatanuga kaklemist.
 Eeltoodu on ilmekas näide sellest, et prokurör oma apellatsioonis on kaitsjale täiesti
arusaamatutel põhjendustel püüdnud igati kunstlikult vähendada süüdistatava Kuntseli
rolli, samas aga alusetult suurendades Kiirendi rolli kuriteo toimepanemises. Oma
apellatsiooni leiab prokurör, et kuigi prokuröri ülesanne ei ole kaitsta süüdistatavat, on
kohus ebaõiglaselt jätnud kõige raskema teo vaid Kuntseli süüks ning ei ole
analüüsinud võimalust, kas teiste isikute käitumises, kuna nad tegutsesid ühe
eesmärgi – raha leidmise nimel ja grupis, võis olla mingi muu tegu, kui see ei olnud
mõrva katse või sellele kaasaaitamine. Unustada ei tohi asjaolu, et prokurör süüdistas
nii Kiirendit kui kaassüüdistatavaid nii vabaduse võtmises kui mõrva katses. Rääkides
Kiirendi juhirollist nähtub prokuröri apellatsioonist, nagu oleks Kiirendil mõlemas osas
juhiroll. Nimetatud seisukoht on aga vale ja tõendamata. Kuna Kuntsel kutsus Kiirendi
appi raha kättesaamise korraldamiseks, siis selles osas, ebaseaduslikus vabaduse
võtmises, oli Kiirendil tõepoolest koos Kuntseliga suurem roll, kui juhuslikult kaasas
olnud Laanemäel ja Küttil, seda on ta ka oma ütlustes selgitanud, eitamata kannatanu
löömist paaril korral ning seda on kohus põhjendatult ka süüdimõistvas kohtuotsuses
välja toonud, mõistes Kiirendile süüdistuses KarS § 136 järgi rangema karistuse kui
Laanemäele ja Küttile. Mis puudutavaga süüdistust mõrvakatses, siis selles osas
Kiirendile juhirolli andmine on täielikult tõendamata ja meelevaldne.
Kohus oma otsuses on põhjalikult analüüsinud iga süüdistatava süü küsimust ja
põhjendatult jõudnud seisukohale, et kriminaalasjas kogutud ja kohtus vahetult
kontrollitud tõenditega on kindlaks tehtud, et peale XXXXXX korteris toimunud
kannatanu peksmist Kuntseli ja Kiirendi poolt oli kannatanu küll verine, kuid peksmise
ajal oli ta teadvusel, liikus ringi, läks iseseisvalt autosse, vahepeatuste ajal liikus
iseseisvalt. Suvilasse jäi ta koos Kuntseliga, teised süüdistatavad sõitsid minema. Kui
nad õhtul tagasi saabusid ja kannatanut nägid, oli tema olukord katastroofiline, ta oli
kinniseotud kätega, teadvuseta, üle keha paistes, oli näha, et teda oli kõvasti pekstud,

                                                                                       20
kõik said aru, et kannatanu vajas kiirabi, tal võisid olla sisemised verejooksud. Seega
on kohus põhjendatult leidnud, et mõrvakatse pani toime Kuntsel, mitte teised
süüdistatavad ning on Kiirendi tegevuse põhjendatult ümberkvalifitseerinud KarS §
114 p 1,5 -§ 25 lg 2 KarS-i § 121, s.o teise inimese tervisekahjustamine, samuti valu
tekitav väärkohtlemine. Süüdistatav Kiirend on kohtuistungil avaldanud, et ta lõi
XXXXXX kannatanut paar korda lahtise käega. Ühestki kriminaalasjas kogutud
tõendist ei nähtu, et Kiirend oleks kannatanu suhtes kasutanud rohkem vägivalda.
Samas on kohus jõudnud põhjendatud järeldusele, et süüdistatava Kiirendi käitumises
on KarS § 136 lg 1 koosseisulised tunnused ja tema süü selles on leidnud tõendamist.
Süüdistatav on ennast antud kuriteos süüdi tunnistanud ja kahetsenud toimepandut.
Järgmiseks näiteks prokuröri katsest Kiirendi rolli kunstlikult igati suurendada on
apellatsiooni lk 7 neljas lõik, kus on välja toodud- Nad eeldasid, et midagi hullu on
juhtunud ja suvilasse tagasi minnes parkis Kiirend BMW kaugele eemale. Seega nägi
te ette võimalust, et kannatanu võib olla raskelt vigastatud või isegi surnud ja ta ei
tahtnud kuidagi süüdlaseks jääda.
Kaitsja on seisukohal, et sõiduauto kaugemale parkimine ei ole küll põhjuslikus
seoses, ei näita kuidagi seda, et kannatanu võib olla raskelt vigastatud või surnud.
Esiteks ei juhtinud autot Kiirend, seega ka ei parkinud autot suvila juurde mitte Kiirend,
kes kogu kohtumenetluse käigus on andnud ütlusi, et tal puuduvad juhiload ja tema
sündmuste käigus kordagi autot ei juhtinuid, vaid autot juhtis ja parkis Laanemäe,
teiseks pole süüdistatavad eitanud, et nad tahtsid olla naabritele märkamatud.
Rõhutada tuleb, et süüdistatav Kiirend on selgitanud, et juhul kui teda tõesti kutsuti
Kuntseli poolt appi rahalise probleemi lahendamiseks, puudub igasugune loogika, et
rahalise probleemi lahendaks kannatanu mõrv või mõrvakatse. Elementaarne eluline
loogika räägib vastu sellele, et raha asukohta oleks võimalik teada saada surnud või
täiesti ebaadekvaatseks pekstud inimeselt. Süüdistatava Kiirendi ütluste kohaselt
pöördus Kuntsel, keda ta tunneb 7-10 aastat, tema poole probleemiga, et raha on ära
varastatud ja palus abi. Kuntsel rääkis Kiirendile, et raha varguses saab kahtlustada
ainult temaga samas korteris elavat üürileandjat. 07.08. lõunapaiku helistas Kuntsel
Kiirendile ja teatas, et üürileandja K on kodus, et nüüd saab temaga rahast rääkida.
Kiirend palus, et Laanemäe ta XXXXXX sõidutaks, kaasas oli ka Kütt. Trepikotta
astudes kuulis Kiirend, kuidas kannatanu K sõimab Kuntselit. Kui Kiirend tahtis K-ga
kadunud rahast rääkida, väljendus kannatanu ebatsensuurselt ja võttis eest ära prillid,
mida Kiirend tõlgendas kui kannatanu soovi kakelda. Kiirend oli veendunud , et
kannatanu oli joobes. Lõi kannatanud lahtise käega näkku, et teda maa peale tagasi
tuua. Köögi kapi peal oli mingi avaja, kannatanu tahtis seda võtta, mille peale Kiirend
lõi teda teist korda lahtise käega näkku. Küsis kus ta raha on . Viibis köögis umbes 5
minutit peale mida läks kohvrit korterisse otsima. Kuna kohvrit rahaga korterist ei leitud,
käis Kuntsel välja mõtte, et kohver võib olla XXXXXX suvilas. Kannatanu käis vahepeal
ennast vannitoas pesemas, suvilasse sõiduks tuli kaasa vabatahtlikult, ilma et tema
suhtes oleks vägivalda kasutatud. Enne XXXXXX jõudmist võttis Kiirend kannatanu
auto pagasiruumist välja, võttis teibid lahti ja pani ta autosse ette istuma. Kannatanu
oli terve ja adekvaatne. Ise istus taha ja hoidis kannatanut turvavaööga kinni, et
viimane ei hakkaks rooli rabama või muud taolist tegema. Suvilas Kiirend kannatanu
suhtes mingit vägivalda ei kasutanud. Kui Kiirend suvilast lahkus oli kannatanu
adekvaatne. Tagasi XXXXXX sõitis elukaaslase BMW-ga, mida juhtis Laanemäe. Nägi
kahte inimest maas lamamas. Sidus kannatanu käed lahti, katsus pulssi, mida oli
tunda. Küsimustele kannatanu ei vastanud, tegi mingeid hääli. Kandsid koos
Laanemäega kannatanu suvilast välja, oli näha, et kannatanu on kõvasti peksa
saanud. Kiirend vihastus kogu tekkinud olukorra peale ja lõi kaassüüdistatavat

                                                                                        21
Kuntselit rusikaga pähe. Kiirend ja Laanemäe tõstsid kannatanu Volvo pagasiruumi.
Kiirend pani kannatanu külje peale, paigutas kastid niimoodi, et kannatanu ei vajuks
selili. Korteris pani Kiirend kannatanule padja pea alla, nõudis , et Kuntsel kutsuks
Kiirabi.
Seda, et Kiirendil puudus igasugune tahtlus mõrvakatse osas ning et ta läks Kuntselile
appi rahalist probleemi lahendama nähtub ka jälitustoimingu protokollist, kus Kiirend
vesteldes kambrikaaslasega kasutab väljendeid- protokolli lk 3.. ta ise nagu peksis
teda pool vigaseks, meie ei teadnud seda, kõndis päris, päris lahmas seal, protokolli
lk 2-3 - …on laterdanud. Ei saa kuradima mentidele öelda, et ma läksin raha tooma,
mitte tapma, lk 3- …ei ma saan aru, see jama peab pealt ära minema, see ei ole
reaalne kurat.
Seega langevad kambrikaaslasega vestluses väljatoodud mõtted, millede
objektiivsuses ja tõesuses puudub igasugune alus kahelda sisuliselt kokku
süüdistatava Kiirendi kohtus öelduga, et ta läks tuttavale appi rahalist probleemi
lahendama, lõi kannatanut paar korda lahtise käega, hoidis teda kinni, kuid et tal
puudus igasugune tahtlus ja motiiv panna kannatanu suhtes toime mõrvakatse.
Kaitsja on veendunud, et süüdistatava Kuntseli ja teiste süüdistatavate sh Kiirendi
tegevuse puhul ei saa rääkida kaastäideviimisest. Kaastäideviimise korral algab
süüteokatse hetkest, mil vähemalt üks isikutest vastavalt kokkuleppele alustab süüteo
toimepanemist. Käesolevas asjas puuduvad igasugused tõendid selle kohta, et
süüdistatavatel oleks olnud kokkulepe kannatanu mõrva katse toimepanemiseks.
Käesolevas süüdistusasjas on kindlasti vajalik teha selget vahet kuritegeliku käitumise
kahe etapi vahel: a) kannatanult vabaduse võtmine, milles on vaieldamatult tõendatud
süüdistatavate Kuntseli ja Kiirendi osavõtt b) kuritegeliku tegevuse jätkumine
süüdistatava Kuntseli poolt pärast seda, kui kaassüüdistatavad Kiirend, Laanemäe ja
Kütt olid XXXXXX suvilast lahkunud ning suvilasse jäid ainult kannatanu K ja
süüdistatav Kuntsel. Seda vahet on kohus ka seaduslikult ja põhjendatult teinud, kuna
kogutud tõendid andsid kohtule võimaluse anda Kuntseli käitumisele kannatanu suhtes
XXXXXX suvilas hinnang perioodil, kui kaassüüdistatavad olid suvilast lahkunud.
Kaitsja leiab, et kohtuotsuses on järgitud Riigikohtu lahendist 3-1-1-16-04 tulenevat,
ühe või teise versiooni usaldusväärsuse kontrollimisel on kohtu poolt kohtuotsuses
seda kinnitavad andmed paigutatud eelnenud ja järgnenud sündmuste üldisesse
kulgu.
Kaitsja on veendunud, et süüdistatava Kiirendi suhtes on põhjendatult kasutatud nii
KrMS § 7 tulenevat süütuse presumptsiooni kui ka Riigikohtu lahendit 3-1-1-8-10.
Süüdistatava kasuks on kohtu poolt põhjaliku kaalutlemise ja motiveerimise
tulemusena tõlgendatud vaid selline kõrvaldamata kahtlus, mis arvestades
menetletava süüdistusasja konkreetseid asjaolusid on eluliselt usutav.

Seisukoht varalise ja mittevaralise kahju osas
Oma apellatsioonis tõi prokurör välja, et kohus leidis, et kõik süüdistatavad on süüdi
kannatanult vabaduse võtmises, kuid Kiirend, Laanemäe ja Kütt ei ole toime pannud
kannatanu mõrva katset. Samas leidis kohus vastuoluliselt, et neil tuleb solidaarselt
koos Kuntseliga hüvitada tsiviilhagi, kuna kõik nad võtsid seadusliku aluseta
kannatanult vabaduse, ilma milleta poleks saabunud rasket tagajärge.
Antud juhul kaitsja nõustub prokuröri seisukohaga, et tsiviilhagi väljamõistmine teistelt
kohtualustelt koos Kuntseliga solidaarselt on tõesti vastuoluline. Kohtuotsuses on
põhjaliku tõendite hindamise ja analüüsi tulemusena jõutud põhjendatud ja seadusliku
järelduseni, et raske tagajärje kannatanu tervisele põhjustas Kuntseli käitumine, mitte
aga kaassüüdistatavate sh Kiirendi käitumine.

                                                                                      22
Süüdistatava J.Kiirendi kaitsja leiab, et kannatanu esindaja poolt esitatud apellatsioon,
milles ta palub maakohtu otsuse tühistada mittevaralise kahju osalise väljamõistmise
osas ja varalise kahju nõude läbivaatamata jätmise osas summas 42875.48 eurot ei
ole põhjendatud ja palub jätta selle rahuldamata kohtuotsuses toodud motiividel.

Süüdistatava M.Küti kaitsja adv. M. Missik leiab, et on prokuröri apellatsioonkaebus
on esitatud hilinenult ja kohus oleks pidanud selle menetlusse võtmisest keelduma.
Kaitsja jääb kõigi apellatsioonkaebuses esitatud seisukohtade juurde, kuid peab
vajalikuks esitada täiendavad seisukohad seoses prokuröri apellatsioonkaebusega.
Kaitsja ei nõustu prokuröri apellatsiooniga tervikuna.

Kaitsja ei nõustu prokuröri seisukohaga, et Kent Kuntsel rääkis eeluurimisel tõtt
määratud kaitsja juuresolekul, kus tunnistas ennast süüdi ja andis ütlusi, et kõik
süüdistatavad peksid kannatanut ning hoopis kohtus valetas suurest hirmust
kaasosaliste ees. Kaitsja hinnangul on kohus õigesti leidnud, et tõendina saab
kasutada vaid Kent Kuntseli kohtus antud ütlusi, liiatigi eeluurimisel andis ta ütlusi
narkojoobes ja ütluste olustikuga seostamisel võideldes võõrutusnähtudega. Kaitsja ei
nõustu prokuröri väidetega, et Kent Kuntsel ei julgenud tõtt rääkida ning valetas kohtus
suurest hirmust kaasosaliste ees. Sääraseid väiteid ei kinnita kaitsja hinnangul ükski
tõend ning ei ole alust arvata, et Kent Kuntsel teisi süüdistatavaid kartis.

Kaitsja leiab, et prokurör on apellatsioonkaebuses paisanud õhku hulga oletusi, mille
kinnitamiseks ei ole ühtki objektiivset tõendit. Seega palub kaitsja jätta need
tähelepanuta. Näiteks on prokurör oletanud, et Kuntsel võis suvilasse jõudes olla
praktiliselt teovõimetu ega oleks saanud tekitada vigastusi, mis kannatanul tuvastati.
Sellest, et Kiirend viskas Kuntseli pudeli GHB või GBL-iga minema, mistõttu ei saanud
Kuntsel veel raskemasse joobesse jääda, tegi prokurör järelduse, et Kiirend koos teiste
süüdistatavatega viibisid suvilas mõnda aega ja võisid ise kannatanu peksmisega
tegeleda. Kaitsja leiab, et seesugused järeldused ei ühti kriminaalmenetluses
tuvastatud asjaoludega ja põhinevad oletustel, mistõttu tuleb need jätta tähelepanuta.
Samuti on tõendamata (ja ka vastuolus prokuröri enda eelnevate mõttekäikudega)
prokuröri oletus, mille kohaselt jätsid teised süüdistatavad Kuntseli kahekesi
kannatanuga suvilasse, et nende naastes oleks “asi korda aetud”, mis tuleks samuti
kaitsja hinnangul tähelepanuta jätta.

Kaitsja ei nõustu prokuröriga ka selles osas, Kiirend täitis sündmuste toimumise ajal
juhtrolli ning et raha kuulus tegelikult temale. Kaitsja leiab, et kohus on õigesti
tuvastanud nii Kuntseli kui Kiirendi teopanused.

Kaitsja ei nõustu prokuröri väitega, et kõik süüdistatavad leppisid koomas kannatanu
korterisse jätmisega ega kutsunud abi, millega näitasid oma tegelikku asjasse
suhtumist – koos alustasid, koos lõpetasid ja alles teadvusetu kannatanu korterisse
jätmine oli teo finaal. Kaitsja peab vajalikuks märkida, et süüdistatavad on andnud
ütlusi, mille kohaselt Kuntsel pidi kiiabi kutsuma, kui teised korterist lahkusid. Saanud
Kuntsel’ilt selle lubaduse, lahkusid teised süüdistatavad, eeldades, et Kuntsel oma
lubadust peab ja kannatanule kiirabi kutsub.

Kaitsja ei nõustu prokuröri seisukohaga, et kohus on ebaõiglaselt jätnud kõige
raskema teo vaid Kent Kuntseli süüks ega ole analüüsinud võimalust, kas teiste isikute
käitumises, kuna nad tegutsesid ühe eesmärgi – raha leidmise nimel ja grupis, võis

                                                                                      23
olla mingi muu tegu, kui see ei olnud mõrva katse või sellele kaasaaitamine. Kaitsja
hinnangul on kohus tõendite pinnalt õigesti tuvastanud, et Kent Kuntsel oli see, kes
tekitas kannatanule kõige rohkem vigastusi ja oli kõige agressiivsem, mistõttu on
põhjendatud, et vaid tema mõisteti süüdi kõige raskemas kuriteos, s.o KarS § 114 p 1,
5 - § 25 lg 2 järgi.

Martin Kütt’i puhul on aga tõendamist leidnud, et ta ei pannud toime mitte ühtegi
vägivallategu.Mitte ükski tõend ei viita sellele, et Martin Kütt oleks kas või kordki
kannatanut löönud või muul viisil kehaliselt väärkohelnud, mis tähendab, et Martin
Kütt’i olulist teopanust ei ole tuvastatud. Seega ei oleks õiglane ega põhjendatud teda
karistada mõrva katses omakasu motiivil, seda enam, et Martin Kütt ei olnud ka mingil
moel seotud rahaga, mida Kent Kuntsel otsis ja tal ei olnud selle vastu isiklikku huvi.
Kaitsja hinnangul on kohus otsuses iga süüdistatava süüküsimust eraldi käsitlenud
ning jõudnud põhjendatud järeldusele, et objektiivsed tõendid ei kinnita Martin Kütt’i
süüd.

Kaitsja ei saa nõustuda ka prokuröri seisukohaga, et kuigi kuriteo initsiaator oli Kent
Kuntsel, siis valitses alates kannatanu korterisse saabumisest tegu Janek Kiirend koos
oma sõpradega ja Kuntsel täitis Kiirendi käske ning kui teised oleksid loobunud, ei
oleks Kuntsel kuritegu toime pannud. Kohus on kaitsja hinnangul õigesti tuvastanud,
et Kuntsel kutsus Kiirendi endale appi, kuid oli ise see, kes kannatanule kõige
raskemad vigastused tekitas, samal ajal kui pole ühtki objektiivset tõendit, et ka
Laanemäe ja Kütt oleksid kannatanud löönud. Seega ei ole nende objektiivset
teopanust tuvastatud ning nende tegusid ei saa, vastupidiselt prokuröri arvamusele,
kvalifitseerida mõrva katse kaastäideviimisena.

Olukorras, kus Kütt’i (ja ka Laanemäe) teopanust ei ole tuvastatud (pole ühtki tõendit,
mis viitaks sellele, nad oleksid kannatanu kallal vägivalda tarvitanud), ei saa nõustuda
ka prokuröri arvamusega, et kohus oleks pidanud kaaluma nende süüdimõistmist
kaudse tahtlusega eluohtlike kehavigastuste põhjustamises. Kaitsja leiab, et kohus on
õigesti tuvastanud igaühe teopanuse ning vastavalt sellele mõistnud ka karistused,
seejuures Kuntselile, kes tekitas enamus vigastustest, mõrva katse eest omakasu
motiivil, ning Kiirendile, kes samuti kannatanut lõi, kehalise väärkohtlemise eest,
mõistes Laanemäe ja Kütt’i KarS § 114 p 1, 5 - § 25 lg 2 järgi õigeks. Kaitsja ei nõustu
Martin Kütt’i süüdimõistmisega KarS § 136 lg 1 järgi kvalifitseeritud kuriteo
toimepanemises ning on esitanud oma vastavad seisukohad apellatsioonkaebuses
ega hakka neid siinkohal kordama.

Kaitsjale jääb arusaamatuks prokuröri poolt esitstud süüdistuses kahe erineva
paragrahvi kohaldamise loogika- ühe süüdistuse kohaselt pandi 17.00- 01.13.
grupiviisiliselt toime vabaduse võtmist, tapmissüüdistuse järgi toimus aga täpselt sama
pika ajavahemiku vältel pidev tapmine, mida aga vaatamata üle kuue tunnilisele nelja
mehe ühisele ponnistuse ei suudetud lõpule viia.
Riigikohus on selgitanud, et “kaastäideviimise materiaalõiguslik määratlus sisaldub
KarS § 21 lg-s 2, mille esimese lause kohaselt järgneb vastutus kaastäideviimise eest
siis, kui vähemalt kaks isikut panevad süüteo toime ühiselt ja kooskõlastatult. Tegemist
on omistamisnormiga, mille alusel üks isik vastutab ka teise poolt faktiliselt tehtu eest
nii, nagu ta oleks seda ise teinud. Kohtupraktikas omaksvõetud seisukoha järgi tuleb
KarS § 21 lg 2 esimest lauset sisustada teovalitsemise teooriast lähtudes kui
funktsionaalset teovalitsemist. Teovalitsemise teooria kohaselt ei ole nõutav, et

                                                                                      24
täideviijana käsitatav isik realiseeriks tingimata ja alati ise kas tervikuna või osaliselt
süüteokoosseisu objektiivsed tunnused, kuid kõik täideviijad peavad olema ühtsest
tahtest hõlmatud ja kuriteokoosseisu tunnustele vastavate sündmuste kulgemist enda
kontrolli all hoidma. Iga täideviija panus süüteo toimepanemisse peab olema oluline,
mis tähendab, et isiku süüditunnistamiseks kaastäideviijana peab kohus sellist
järeldust põhjendama ja ära näitama need faktilised asjaolud, mis on aluseks väitele,
et konkreetne isik on andnud kaastäideviimise kvaliteediga teopanuse ühise teoplaani
realiseerimisse. (RKKKo 3-1-1-10-15, 16.03.2015)”

Martin Küti olulist teopanust ei ole kohtulik uurimine tuvastanud !

„KarS § 21 lg 2 näeb kaastäideviimist määratledes ette omistamisnormi, mille
kohaldamiseks tuleb teha kindlaks, et isikud tegutsevad ühiselt ja kooskõlastatult
selliselt, et igaüks neist valitseb tegu ja eeldab, et süüteokoosseisu realiseerimine
sõltub igast toimepanijast. See tähendab, et muu hulgas pidid süüdistatavad
langetama ühise teootsuse ja tegutsema ühtse teoplaani järgi (vt nt RKKKo 3-1-1-68-
12, p 8.1). (RKKKo 3-1-1-26-13, 20.03.2013).“

On ilmne, et puudus ühine toeplaan kannatanu tapmiseks või ka raskete
kehavigastuste tekitamiseks- sellise teoplaani puhul käitunuks isikud ilmselt hoopis
teistsuguselt. Sellise plaani olemasolu on prokuröri oletus, mida ei kinnita ükski tõend.


Kaitsja leiab, et prokuröri arutluskäik, et kuna nii kahtlustatavad kui kannatanu käitlesid
varasemalt erinevaid narkootilisi aineid (välja arvatud Martin Kütt), mistõttu on eluliselt
usutav, et kuriteod said alguse kaduma läinud narkootilise aine ostmiseks mõeldud
rahast, mis oli Kuntseli juurde hoiule toodud, põhineb puhtalt oletustel ega lähe kokku
kriminaalmenetluses seni tuvastatud faktiliste asjaoludega. Seega tuleks kaitsja
hinnangul need oletused apellatsioonkaebuste lahendamisel jätta tähelepanuta.

Prokuröri kontseptsioonis esineb lihtne loogikaviga. Ta väidab, et isikult vabaduse
võtmine toimus selleks et teada saada peidetud raha asukoht. Samas on süüdistuse
kohaselt täpselt sama ajavahemiku vältel toimunud isiku grupiviisiline tapmisekatse. Ei
ole mõtet tappa inimest selleks, et seejärel saada temalt teada peidetud raha asukoht.

Kannatanu esindaja apellatsiooni palub kaitsja jätta rahuldamata. Kuna puudub
igasugune põhjuslik seos Martin Kütt käitumise ja kannatanule põhjustatud kahju
vahel, siis pikemat analüüsi apellatsioonile ma siinkohal ei esita vaidlen sellele
tervikuna vastu.

Süüdistatava K.Kuntseli kaitsja adv. S.Sillar märgib oma vastuses
ringkonnakohtule, et prokuröri apellatsioonil võivad olla eduväljavaated selles osas, et
ainult raskes narkojoobes viibinud Kents Kuntseli vägivallateod ei saanud tõepoolest
põhjustada kannatanule niivõrd raskeid vigastusi. Küll on aga ekslik – ja kehtiva
seaduses mõttes ka väär – prokuröri järeldus, et sellisel juhul vastutavad kõik
süüdistatavad KarS § 114 järgi. Tegelikult järgneks kõigi süüdistatavate vastutus KarS
§ 119(1) alusel, nagu leiti ka Kent Kuntseli kaitsja apellatsioonis.

Kannatanu apellatsiooni peab kaitjsa perspektiivituks. Kannatanu tsiviilhagi
puudutavates küsimustes oli maakohtu otsus vigadeta. Apellatsioonis ei ole

                                                                                        25
väljatoodud selliseid asjaolusid, mis ei olnud kohtule teada või mille jättis kohus
tähelepanuta. Kannatanu apellatsiooni tuleb jätta rahuldamata.


RINGKONNAKOHTU SEISUKOHT:

Kohtukolleegium, tutvunud esitatud apellatsioonidega, toimiku materjalidega ja
apellatsioonimenetluse poolte kirjalike seisukohtadega, tuli alljärgnevatele
järeldustele.

1. Enne apellatsioonidele sisulise hinnangu andmist peatub kohtukolleegium prokuröri
apellatsiooni tähtaegsusel. Nimelt on M. Küti kaitsja ringkonnakohtule 15.01.2016
adresseeritud dokumendis leidnud, et prokuröri apellatsioon polnud tähtaegne ning
ringkonnakohus oleks pidanud jätma selle läbi vaatamata.
Märgituga seonduvalt tuleb osutada, et Harju Maakohus tegi süüdistatavate suhtes
kohtuotsuse 24.09.2015. Tegemist oli resolutiivotsusega. Kõnealuse lahendi
edasikaebe korra all märkis kohus, et (motiveeritud) kohtuotsus on kohtumenetluse
pooltele Harju Maakohtu Liivalaia kohtumaja kantseleis tutvumiseks kättesaadav 15
päeva möödumisel apellatsiooniteate esitamisest. 09.10.2015 tegi maakohus
määruse, millega muutis KrMS § 3151 lg 2 alusel kohtuotsuse pooltele kättesaadavaks
tegemise aega ning määras kohtuotsuse tervikteksti uueks kättesaamise ajaks
07.12.2015.      Tegelikkuses     edastas     maakohus         kohtuotsuse     terviktesti
menetlusosalistele, va prokurörile 30.11.2015, mitte aga määruses näidatud
07.12.2015. Kõnealune motiveeritud kohtuotsus on kõikidele menetlusosalistele, va
prokurörile kas edastatud või muul viisil kätte toimetatud. Seejuures puuduvad
igasugused andmed ja viited selle kohta, et prokurör oleks kõnealusest lahendist
teadlikuks saanud enne 07.12.2015. Veelgi enam, ka kohtute infosüsteemi logist
nähtub üheselt, et prokuratuur, prokurör R. Siniväli isikus on kõnealust lahendit kohtute
infosüsteemi vahendusel vaadanud 07.12.2015 kell 10.50. Arvestades, et KrMS § 319
lg 2 kohaselt esitatakse apellatsioon ringkonnakohtule kirjalikult 15 päeva jooksul
alates otsuse avalikult teatavakstegemisest ning maakohus märkis 09.10.2015
määruses, et teeb kohtuotsuse avalikult teatavaks 07.12.2015 ning puuduvad andmed,
et prokurörile oleks motiveeritud kohtuotsus edastatud või muul viisil teatavaks tehtud
enne 07.12.2015 kuupäeva, siis algas prokuröri jaoks apellatsiooni esitamise tähtaeg
kulgema alates 07.12.2015 ning 21.12.2015 esitatud apellatsioon tuleb lugeda
tähtaegselt esitatuks.

2. Edasiselt peab kohtukolleegium vajalikuks välja tuua need erinevused, millised on
süüdistuses kirjeldatud süüdistatavate tegevuse ja maakohtu poolt tuvastatud
süüdistatavate tegevuse vahel, mis omakorda on kaasa toonud ka süüdistusest
erineva kohtulahendi süüdistatavate käitumisele antud juriidilise hinnangu osas.
Nimelt, kui prokurör on süüdistuses ja apellatsioonis käsitlenud kogu kannatanu suhtes
toimepandud vägivallategude jada süüdistatavate ühise tegevusena ning omistanud
neile mõrvakatse kaastäideviimise vormis, siis maakohus on tuvastanud iga
süüdistatava konkreetse tegevuse teatud ajal ja kohas.
Süüdistuse kohaselt algas kannatanu ühine peksmine kannatanu korteris, seejärel
peksid süüdistatavad kannatanut ühiselt XXX tuvastamata kohas põllul ja lõpuks ka
kannatanu suvilas XXXXXX. Prokurör toetub seejuures süüdistatava Kent Kuntseli
poolt eeluurimisel antud ütlustele, milliste usaldusväärsust maakohus kohtuliku
uurimise käigus kontrollis ning leidis, et neid arvestada ei saa, sest Kent Kuntsel oli

                                                                                       26
esialgsete uurimistoimingute ajal narkojoobes. Kõik ülejäänud prokuröri süüdistust
toetavad seisukohad, millised on ära toodud apellatsioonis ning millistele prokurör
süüdistuse versiooni tõendamiseks toetub, on kohtukolleegiumi hinnangul oletuslikud
ning ei lükka ümber maakohtu seisukohta, mille kohaselt Kent Kuntsel on mõrvakatse
üksiktäideviija.
Prokurör ei nõustu maakohtu seisukohaga järgmistel põhjustel. Süüdistatavad ühiselt
tunnistasid, et sündmuskohale – kannatanu korterisse läksid nad Kuntseli ettepanekul,
kes palus endale appi Kiirendi ja viimane võttis kaasa Laanemäe ja Küti. Külastuse
eesmärk oli teada saada, kuhu kannatanu on pannud raha, mis oli Kutseli toast kohvrist
kaduma läinud. Kuigi Kuntsel väitis kohtus, et temalt oli raha varastatud, ütles Kiirend
kohtus, et ta küsis kannatanult, kuhu ta tema raha pannud on, mitte Kuntseli raha.
Kuntselil aga polnud aimugi, kui suurest summast, mis kaduma läks, jutt käis, sest
eeluurimisel ta ütles summaks 20 000 eurot (protokollis lk 38, Kiirendi ütlused lk 56),
millest Kiirend olevat 10 000 eurot leidnud ja ära viinud, aga kui politsei leidis suvilast
32000 eurot, hakkas Kuntsel väitma, et see oli tema raha.
Laanemäe sõidutas Kiirendi ja Küti kannatanu korterisse, sest Kiirendil polnud
mootorsõiduki juhtimise õigust ja Kütil polnud väidetavalt midagi targemat teha. Kohtus
sai ka tuvastatud, et kõik isikud läksid kannatanu korterisse, olles valmis kaklusesse
laskuma (vt Kiirendi ütlused lk 56 - võis tekkida rüselus, G ei olnud lihtne tegelane).
Kuntsel väitis, et kutsus Kiirendi appi, sest kannatanu oli agressiivne, ta kartis teda ja
Kiirendi juuresolekul oli neil kannatanuga köögis vastastikune kaklus. Ta ei öelnud, et
Kiirend ka lõi kannatanut. Samas Kiirend andis ütlusi, et tema lõi vaid paar korda
lahtise käega kannatanut vastu nägu ja siis kannatanu istus toolile. Tema ei saanud
aru, mida see kannatanu seal vannitoas pesemas käis ( protokoll tl 71), tema ei näinud,
et Kuntsel oleks kannatanut löönud või et kannatanu oleks verine olnud.
Kuna sündmuskoha vaatlusel nähtus, et köögis olid seintel, kappidel verepritsmed ja
leiti ka verine nuga, kannatanu mitmed verised riided, Kütt nägi korteris verist
kannatanut (erinevalt Kiirendist), ei saa uskuda Kuntseli ega Kiirendi juttu, sest tulemus
ületab seda, mida väidetakse tehtut olevat. Samuti sai kohtus tuvastatud, et kogu
tegevuskava juhtis Janek Kiirend, kes käsutas kannatanut korteris riidesse panema
(pigem veriseid riideid puhaste vastu vahetama, sest verised jäid toolile), korterist koos
nendega suvilasse sõitma, seda vahepeatusi tehes, kannatanu kinni ja lahti
sidumisega, pagasnikusse paneku ja väljavõtmisega. Kiirendi käsu peale jagati
sõidukid, kes kuhu istub ja millega sõidab, millisesse kannatanu pannakse, millisesse
Kuntsel (Kuntsel lõugas, rääkis varblase keeles, ei saanud temaga ühes autos sõita,
protokoll lk 72). Samuti peatuti Kiirendi käsul põllul või metsa vahel, et kannatanut
töödelda, kuna ta oli uuesti hakanud raha vargust eitama. Kiirendi sõnul lõi seal Kuntsel
kannatanut ja kannatanu jooksis Kiirendile peaga kõhtu, püüdis põgeneda, kuid kukkus
põõsastesse. Tuli põõsast välja, pea oli kriimustatud, verine.
Samas keerutas Kiirend ütluste andmisel, kui selgitas, kuidas kannatanu põllul
pagasnikusse sai, kas käed-jalad teibiti ja kes teipis. Igal juhul ilma tema osavõtuta
Kuntsel seda ei oleks tehtud saanud, abistas ta teda siis otseselt teipides või mitte. Kui
Kiirend andis ütlusi, et võttis kannatanu enne suvilasse jõudmist pagasnikust välja, siis
ta ütles, et võttis talt teibi küljest ära. Kui kannatanu oleks olnud jätkuvalt teibitud,
poleks olnud teda jõuliselt vaja Kiirendi poolt turvavööga autos kinni hoida, et ta
põgeneda ei saaks. Siis kui Kiirend kirjeldab suvilas juhtunut, ei ütle ta kordagi, et keegi
oleks kannatanu kinni teipinud teibiga. Ta ütles, et lahkus suvilast, öeldes, et tuleb
tagasi ja selleks ajaks olgu kõik korras. Tagasi tulles avastas ta, et kannatanu käed
olid kinni seotud dressipluusiga. Seda tegi Kuntsel. Seega pidi kannatanut uuesti
teibitama suvilasse jõudmisel ja tõenäoliselt ka Kiirendi poolt, millise teibi siis kas

                                                                                         27
kannatanu või Kuntsel ära võtsid, kui Kiirend koos kaasosalistega lahkunud oli. Et
Kiirend kannatanu enne lahkumist kinni teipis, on ka eluliselt usutav, sest Kuntsel kartis
kannatanut, tema jõud ei käinud kannatanust üle ja Kuntsel oli raskes joobes.
Samuti selgitas Kiirend, et Kuntsel jäi suvilasse liikudes järjest raskemasse joobesse,
metsa vahel olles juba uue „leveli“ peal. Kiirendi arvates tarvitas Kuntsel tee peal ja
suvilas GHBd või selle algainet GBLi ja tema viskas mingil ajal selle pudeli minema.
Seega on täiesti võimalik, et Kuntsel oli suvilasse jõudes ise praktiliselt teovõimetu ja
vigastusi, mis kannatanul tuvastati, ta ei oleks saanud tekitada. Veelgi enam, kui
Kiirend viskas pudeli minema, ei olnud Kuntselil enam, mida peale võtta, et veel
raskemasse joobesse jääda. Aga see näitab vaid üht, et Kiirend oma sõpradega
viibisid suvilas mõnda aega ja võisid ise kannatanu peksmisega tegeleda, sh arvukalt
üliraskeid vigastusi tekitades, maaslamava kannatanu peale astudes või hüpates.
Hiljem oli vaja riideid vahetama sõita ja seejärel tulla kontrollima, kas kannatanu on
elus, Kuntsel üledoosi saanud.
Mis puudutab Laanemäed ja Kütti, siis sai kohtus tõendatud, et nemad nägid korteris
verist kannatanut ja/või kuulsid, kuidas Kiirend temalt raha küsis. Veel põhjalikuma
ülevaate said nad asjast siis, kui kannatanu paigutati Laanemäe autosse suvilasse
sõitmiseks, et Kiirend saaks temalt aru pärida, kus raha on. Edasi põllul kuulsid nemad
kannatanule esitatavaid nõudeid ja nägid Kuntseli ja Kiirendi tegevust pealt. Kiirend
väitis, et põllul või metsa vahel seisid Laanemäe ja Kütt 5 meetri kaugusel ja võisid
juttu kuulda. Edasi ta palus, mitte ei käskinud neil kaasa sõita (protokoll tl lk 75). Nii
Kütt kui Laanemägi püüdsid jätta muljet, et nemad asjasse ei puutu. Laanemägi
nimetab Kiirendit ja Kütti sõpradeks, kelle ees ta hirmu ei tunne (protokoll lk 93).
Samuti ütleb Laanemäe nagu Kiirendki, et Kuntsel karjus, käitus agressiivselt (protokoll
lk 97). Kütt ütles, et kui ta kedagi kartis, siis Kuntselit, sest too oli narkojoobes
ettearvamatu (protokoll lk 104). Ometi jätsid nad Kuntseli kahekesi kannatanuga
suvilasse, et nende naastes oleks asi korda aetud, nagu Kiirend käskis. Nad eeldasid,
et midagi hullu on juhtunud ja suvilasse tagasi minnes parkis Kiirend BMW kaugele
eemale. Seega nägi ta ette võimalust, et kannatanu võib olla raskelt vigastatud või
isegi surnud ja ta ei tahtnud kuidagi süüdlaseks jääda. Kütt ütles ka, et lootis, et Kent
lihtsalt on suvilas üledoosis (protokoll lk 107).
Kuna kõik süüdistatavad leppisid koomas kannatanu korterisse jätmisega, abi ei
kutsunud, näitasid nad oma tegelikku asjasse suhtumist – koos alustasid, koos
lõpetasid ja alles teadvusetu kannatanu korterisse jätmine oli teo finaal.
Eeltoodust lähtuvalt ei saa prokurör nõustuda kohtu järeldustega, et kannatanule
raskete tagajärgede põhjustamises ei olnud Kiirendil, Laanemäel ega Kütil mingit
siduvat rolli. KarS § 21 lg-test 1 ja 2 tuleneb, et tapmise täideviijana ei vastuta mitte
ainult see isik, kes omakäeliselt paneb toime kannatanu surma põhjustanud teo, vaid
et tapmise eest võivad vastutada ka need isikud, kes panid kirjeldatud teo toime
vahendliku või kaastäideviimise vormis. Samuti ei pea täideviijad kuriteo
toimepanemise tingimustes eelnevalt kokku leppima, vastastikune nõustumine võib
toimuda ka vaikimisi, nö konkludentsete tegudega kohapeal.

3. Kohtukolleegiumi seisukohast ei lükka prokuröri seisukoht ümber maakohtu
järeldusi selles, et mõrvakatse täideviimine on omistatav ainult Kent Kuntselile e. et ta
on selle kuriteo üksiktäideviija. Esiteks, kohtukolleegium on veendunud, et kuni
otsitava rahasumma leidmiseni ei saa kannatanu suhtes toime pandud vägivallaakte
hinnata, kui tapmisele suunatud tegevust, isegi tahtluse kõige kergemas e. kaudse
tahtluse vormis. See oleks vastuolus igasuguse loogikaga. Vastupidi, kui ollakse
huvitatud suure rahasumma kättesaamiseks ja ei teata selle asukohta, siis ilmselgelt

                                                                                       28
kuni raha leidmiseni on vägivallatsejad huvitatud sellest, et kannatanu oleks elus, et ta
võimeline avaldama, kus on raha ja kui selgub, et ta valetab, et siis oleks veel kellelt
edasi nõuda õige asukoha avaldamist. Samas süüdistatavad ei jätnud kannatanut nö
rahule pärast seda, kui kannatanu avaldas, kus raha on. Kui süüdistatavate huvi
piirdunuks ainult raha leidmisega, siis oleks saanud oma huvi rahuldatud ka
kannatanut tema tahte vastaselt kodunt ära viimata, peksmata ja piinamata.
Kannatanu sõnade õigsuses saanuks veenduda ka ilma temata suvilasse sõites,
kasvõi seejuures kannatanu korterisse kinni jättes. Igal juhul oleks see ära hoidnud
tagajärje e. kannatanu invaliidistumise peksmise tagajärjel. Seega pärast seda, kui
kannatanu avaldas, kus asub raha, võib juba väita, et pekstes kannatanut intensiivselt
pikema aja vältel muuhulgas jalgadega ja erinevate esemetega mööndakse
samaaegselt kaudse tahtluse tasemel mistahes tagajärje saabumist, sh. surma
saabumise võimalust ning järgnev peksmine võib tehioludest tulenevalt anda aluse
rääkida juba kaudsest tapmise tahtlusest. Kannatanu kaasavedamine tema tahte
vastaselt on aga hinnatav tema edasise peksmise soovina.
Samas nõustub kohtukolleegium prokuröri seisukohaga, et kogu sündmuste ja
käitumisaktide jada on vaadeldav ühtse e. jätkuva kuriteona. Kohtukolleegium nõustub
maakohtuga selles, et tõendeid selle kohta, et korteris kasutasid kannatanu suhtes
vägivalda M. Kütt ja K. Laanemäe, ei ole. Prokuröri väide, et veremäärdumiste rohkus
ja lokalisatsioon peaks justkui viitama vägivallatsejate arvule ja sellele, et neid oli üle
kahe, ei anna alust maakohtu seisukoha ümberhindamiseks. Prokurör leiab, et põllul
kannatanu intensiivset peksmist kinnitab asjaolu, et kannatanu pandi peale peatust
pagasnikusse, mis omakorda tõendab seda, et ta oli verisem, kui enne ja teda ei
tahetud enam auto salongis sõidutada. Kohtukolleegiumi hinnangul ei ole see prokuröri
arusaam ka enamat, kui oletus ning sellele toetuda ei saa. Samamoodi võib väita, et
kannatanu oli peale põllul oma loomulike vajaduste rahuldamist enam määrdunud, et
ta võis ka kukkuda ja sellest määrduda jne. Ka see on piisav põhjus, miks ei tahetud
teda salongis enam sõidutada. Samamoodi ei ole tõendeid ja on vaid prokuröri oletus,
et suvilas peksis kannatanut veel keegi peale Kent Kuntseli. Kent Kuntsel oli tugevas
narkojoobes, kuid sellest ei saa teha järeldusi, et ta ei olnud üksi võimeline peksma
kinniseotud kannatanut. Süüdistatav M. Kütt on näiteks väitnud, et K. Kuntsel oli väga
agressiivne ja ettearvamatu ning teda oli põhjust karta.
Kogu eelneva kokkuvõtteks märgib kohtukolleegium, et annab omapoolse hinnangu
süüdistatavate poolt toimepandu juriidilise kvalifikatsiooni osas maakohtu poolt
tuvastatud tehiolude pinnalt.

4. Kohtukolleegiumi hinnangul on nii süüdistus, kui ka maakohus tulnud põhjendatult
järeldusele, et kannatanu suhtes oli toime pandud mõrva katse. Arvestades tuvastatud
tehiolusid ei ole arutataval juhul kohtukolleegiumi arvates võimalik rääkida ei KarS §
119(1) ega ka KarS § 118 lg 1 p-de 1 ja 2 järgi toimepandu kvalifitseerimisest. Just
sellise taotluse on ringkonnakohtule esitanud süüdistatava Kent Kuntseli kaitsja. Selles
osas nõustub kohtukolleegium maakohtuga ning märgib vastuseks apellandile omalt
poolt järgmist.
KarS § 1191 on karistusseadustiku seletuskirja kohaselt mõeldud nende juhtude jaoks,
kui kannatanu on surnud, kuid menetluse käigus ei õnnestu välja selgitada, kes täpselt
peksjatest tema surma kausaalses mõttes põhjustas. Elulise näitena võib tuua juhtumi,
kus ühise alkoholitarbimise käigus tarvitab seltskond kordamööda ühe isiku kallal
vägivalda ning hommikul avastatakse, et kannatanu on surnud. Kes millised
vigastused põhjustas ning kelle vägivald oli surma põhjustajaks, ei ole võimalik
tuvastada – samas on aga kannatanu surnud ja seega toime pandud tõsine kuritegu.

                                                                                        29
Näitena kohtupraktikast tuuakse kriminaalasi A. Rannamehe jt süüdistuses - RKKK 3-
1-1-57-1030. Raske tervisekahjustus või surm on mõlemad vastutuse objektiivsed
eeldused, mille suhtes pole vaja osalejatel tuvastada ei kausaalsust ega tahtlust.
Tegemist on n-ö varuparagrahviga, mis tuleb tulenevalt tagajärje raskusest
kohaldamisele vaid siis, kui ei ole võimalik tõendada isikute rolli ja tahtlust konkreetse
tervisekahjustuse tekitamisel. Käesoleval juhul on maakohus tuvastanud vaidlustatud
otsusega, kes, millal ja kus milliseid vägivallategusid kannatanu suhtes toime pani.
Edasi on maakohus tuvastanud kausaalsuse saabunud tagajärje suhtes vaid Kent
Kuntseli vägivallategude osas ja seetõttu omistanud temale ainuisikuliselt ka saabunud
tagajärje. Süüdistatav J. Kiirend, kelle poolt maakohus tuvastas ka vägivallategude
toimepanemise kannatanu suhtes, ei pea maakohtu hinnangul saabunud tagajärje
eest vastutama. Seega ei saanud maakohus kuidagi selliste järelduste tulemil
kvalifitseerida süüdistatavate vägivallatsemine kannatanu suhtes KarS prg 119 1 järgi.
Selline reolutiivosa ei oleks vastanud maakohtu poolt tuvastatud tehioludega. Ka ei ole
alust käesoleva otsusega toimepandu kvalifitseerimiseks KarS prg 1191 järgi, kuna
kohtukolleegium tuvastab oma otsusega samuti nii isikute rolli, kui ka tahtluse.
Süüdistatava kaitsja taotlus süüdistuse ümberkvalifitseerimiseks KarS § 118 p 1 järgi
ei kuulu rahuldamisele, sest selline süüdistatava käitumise karistusõiguslik hinnang ei
tuleneks kriminaalasjas kogutud ja maakohtu otsuses analüüsitud tõenditest ning
poleks kooskõlas kohtupraktikas kinnistunud sellekohaste arusaamadega.
Kriminaalasjas maakohtu poolt uuritud tõendid kinnistasid ringkonnakohtu
veendumust, et juba välise teopildi alusel saab teha järelduse süüdistatav K. Kuntselil
tapmistahtluse esinemise kohta. Isikul esinenud tapmistahtlusest on alust rääkida
esmajoones juhul, kui tema poolt sooritatud elu ohustav tegu ei ole ühekordne, vaid
näiteks korduv; läbi sellise käitumise tõuseb juba objektiivsel vaatlusel arusaadavalt
tema (tervik)teo ohtlikkuse aste. Ning ümberpöördult - sellisel juhul on järjest vähem
alust rääkida argumendist, et isikul võis samaaegselt siiski esineda lootus/arusaam,
mille kohaselt ta siiski ei möönnud kõige raskema tagajärje võimalikku saabumist
tahtluse voluntatiivses mõttes. Sellistel juhtudel kasvab nimelt olulisel määral
koosseisupärase tagajärje saabumise võimalus; viimase saabumine on sellisel juhul
iseäranis suure tõenäosusastmega ning seda faktilist asjaolu arvestatakse nn välise
teopildi osisena, mille kaudu tuvastatakse võimalikult esinenud (tapmis)tahtlus. Kui on
põhjust tõdeda, et süüdistatav otsustas kannatanu võimaliku tekkinud tüli käigus
surnuks peksta, so rakendas vägivalda sellise intensiivsusega, et pidas võimalikuks
surma saabumist ning ka kiitis selle kui võimaliku tagajärje sisimas heaks, on tegemist
tapmise tahtlusega.
Kohtukolleegiumi hinnangul on käesoleval juhul tuvastatud tehiolude alusel välise
teopildi järgi alust rääkida kaudsest tapmise tahtlusest. Olukorras, kus toimepanija on
tegutsenud kannatanu surma osas vähemalt kaudse tahtlusega, neeldub
tervisekahjustuse tekitamise tahtlus tapmistahtluses ning isiku tegevust tuleb
õiguslikult vaadelda üksnes tapmiskatsena. Viimatiöeldu tähendab seda, et eraldi ei
tule kvalifitseerida korteris toimunud peksmist, peale mida kannatanu oli võimeline ise
liikuma, riietuma, tegema põgenemiskatseid jne. Käesoleval juhul rakendas Kent
Kuntsel vägivalda kannatanu suhtes sedavõrd intensiivselt ja ulatuslikult ning samal
ajal ka keskmisele isikule arusaadavalt selgelt, et selles võib ühtlasi näha tagajärje
(surma) saabumise möönmist KarS § 16 lg 4 mõttes. Ehk teisisõnu – vägivalla
rakendamisele järgneva kausaalahela kulg (sündmuste edasine käik surma
saabumise näol) peab keskmise elukogemusega inimesele olema arusaadav ja
sisuliselt ka ettenähtav, prognoositav. Tapmine jäi lõpuni viimata seetõttu, et


                                                                                       30
kannatanu lohistamist korterisse märkas juhuslik pealtnägija, kes kutsus politsei ja
kannatanu toimetati haiglasse.
Süüdistatava kaitsja väidab, et K .Kuntseli tapmise tahtluse välistab asjaolu, et ta ei
viinud kuritegu lõpuni suvilas. Kui see olnuks tema eesmärk, siis saanuks ta selle
realiseerida aga mitte toimetada kannatanut tagasi korterisse. Kohtukolleegium selle
väitega ei nõustu. Esmalt märgib kohtukolleegium, et süüdistatavale ei heideta ette
tapmise tahtlust kavatsetuse ega otsese tahtluse vormis. Tegemist on kaudse
tahtlusega. Teiseks, süüteo katse on tahtlik tegu, mis on suunatud süüteo
toimepanemisele ja süüst vabaneb isik vaid siis, kui ta vabatahtlikult loobub
süüteokatsest. Muud asjaolud süüst ei vabasta. Antud juhul ei ole alust aga rääkida
vabatahtlikust loobumisest. Põhjendatud on ka maakohtu poolt raskendavate
asjaoludena omakasu ajendi ja piinava viisi tuvastamine Kent Kuntseli tegevuses.
Maakohus on oma sellekohast seisukohta põhjendanud ja kohtukolleegium nõustub
maakohtu põhjendustega. Omalt poolt lisab kohtukolleegium piinava viis osas veel
järgmist. KarS § 114 p 1 koosseis on täidetud, kui tapmine pannakse toime piinaval
või julmal viisil. KarS § 114 p 1 objektiivne koosseis ei näe ette, et tapmine pannakse
toime teadvalt piinaval või teadvalt julmal viisil ning et see peaks olema süüdistatava
eesmärgiks. Piisab, kui ta peab ohvri kannatusi või brutaalset surma võimalikuks ja
möönab seda. KarS § 122 kohaselt seisneb piinamine järjepidevas või suurt valu
põhjustanud kehalises väärkohtlemises. Seega on tapmine piinav, kui see põhjustab
ohvrile suurt valu või kauakestvalt muid füüsilisi vaegusi, mis ei suuda põhjustada
kohest teadvusekaotust. Riigikohtu kriminaalkolleegiumi 23. oktoobri 1997. a otsuses
kriminaalasjas 3-1-1-106-97 väljendatud seisukoha kohaselt võib selleks olla ohvri
surnuks peksmine. Selle hindamisel tuleb arvestada löökide tugevust, hulka ja kestust,
kohta inimkehal, kuhu löögid olid suunatud, tekitatud kehavigastuste hulka ja laadi ning
valutunde kestust.

5. KarS prg 136 lg 1 järgi süüdimõistmist on vaidlustanud M. Küti kaitsja, kes leiab, et
M. Kütt ei osalenud kannatanult vabaduse võtmisest ja ta oli lihtsalt kõrvalseisja.
Kaitsja ei nõustu sellega, et ebaseaduslikult võeti kannatanult vabadus juba siis, kui
teda sunniti XXXXXX korterist lahkuma ja suvilasse sõitma. Ka ei ole kaitsja nõus
sellega, et M. Kütt valvas kannatanut ajal, kui teised süüdistatavad poodi läksid ja
M. Kütt tegi auto kõrval suitsu.
Kohtukolleegium leiab, et maakohus on põhjendatult tulnud järeldusele, et
süüdistatavad tegutsesid kannatanult vabadust võttes grupis e. kaastäideviijatena ning
kuritegu sai alguse juba momendist, kui kannatanut sunniti korterist suvilasse sõitma.
M. Kütti süüküsimuse hindamisel ei ole oluline see, millistel asjaoludel ta sattus
XXXXXX korterisse ja mida ta seal konkreetselt tegi. Tõendamist on leidnud fakt, et
kannatanu suhtes kasutati korteris vägivalda, et ta peksti nö veriseks, sunniti vahetama
riided ja kaasa tulema. Selliste tehiolude pinnalt e. pärast seda, kui kannatanu suhtes
on kasutatud vägivalda ja tema ees seisab 4 meest, kes ka kõrvaltvaatajale tekitavad
ilmselgelt arusaama, et tegemist on ühiselt tegutsevate isikutega, ei saa
kohtukolleegiumi hinnangul enam rääkida sellest, et kannatanu oli vabatahtlikult nõus
nendega kaasa sõitma suvilasse. See, et ta nõudmisele allus ja omal jalul koos
süüdistatavatega autosse jalutas, ei tähenda veel tema vaba tahet selleks reisiks.
Kohtukolleegiumi hinnangul on kannatanu kinnihoidmine alanud momendist, kui pärast
vägivalla kasutamist kannatanut sunniti just kasutatud vägivalla tõttu edasise vägivalla
kasutamise hirmus kaasa tulema.
Isikult vabaduse võtmine seadusliku aluseta tähendab sisuliselt isiku liikumisvabaduse
piiramist tema kinnipidamise või kinnihoidmisega. Sellest momendist, kui isik võetakse

                                                                                     31
kinni ja selle momendini, kui tal võimaldatakse jälle vabalt e. oma äranägemisel liikuda,
on isiku liikumisvabadus piiratud e. tegemist on kestva kinnihoidmisega e. vältava
süüteoga. Vältava süüteo koosseis seisneb normi pidevas e. kestvas rikkumises,
koosseisu pidevas realiseerimises. Käesoleval juhul võeti vabadus kannatanult
XXXXXX korteris, kust ta oli sunnitud lahkuma süüdistatavate poolt nimetatud viisil ja
nende poolt nimetatud kohta ning nende kestva valve all. Edasi ei võimaldatud
kannatanul ka ise ja oma autoga suvilasse sõita – ei juhina ega kõrvalistujana. See
võimalus oli tegelikult olemas. Kannatanu autosse istus aga üksi Kent Kuntsel.
Kannatanut ei pandud ka sinna kõrvalistujaks, sest sellises olukorras ei oleks
kannatanu valve garanteeritud. Kannatanu pandi autosse, mida juhtis K. Laanemäe ja
kokku oli autos kolm isikut – ka J. Kiirend ja M. Kütt - ning kust põgenemine ei olnud
võimalik. Ka M. Kütt istus autos ja just kannatanu kõrval. Sama kestva hirmutunde tõttu
ei olnud kannatanul ka enam võimalust põgeneda Rimi juures autos istudes, kui teised
läksid väidetavalt poodi ja M. Kütt jäi auto juurde valvama. Kannatanu tegelikku tahet
e. seda, et temal suvilasse sõitmise soovi puudumist iseloomustab seegi, et peale Rimi
juurest lahkumist pandi kannatanu istuma juhi kõrvalistmetele, kuid selleks, et ta ei
saaks roolist haarata hoidis, tema taga istuv J. Kiirend teda ohutusrihmaga kinni. Ka
olid kannatanu käed teibiga kinni seotud. Peale vahepeatust põllul, kui kannatanut
samuti K. Kuntseli poolt peksti (K. Kuntsel kirjeldab seda kui omavahelist kaklust)
pandi kannatanu pagasnikusse. Enne suvilasse jõudmist aga tõsteti jälle pagasnikust
välja ja pandi Volvosse istuma. Suvilasse jäeti kannatanu koos Kent Kuntseliga.
Suvilas jätkas ühiselt alustatud kinnihoidmist juba K. Kuntsel, kes kannatanu
kinnihoidmiseks suvilas ta kinni sidus. Kohtukolleegiumi hinnangul on kogu eelneva
sündmuste kirjelduse käigus M. Kütti alust nimetada kuriteo vahetuks toimepanijaks e.
kuriteo täideviijaks. Näiteks, kui on tegemist olukorraga, kus isik võetakse kinni ja
hoitakse teda kestvalt suletud ruumis, mida erinevatel ajavahemikel valvavad erinevad
isikud, kes ei osalenud kannatanu kinnivõtmisel ja suletud ruumi paigutamisel, siis on
kõik sel ajal kannatanu kinnihoidmist kindlustanud isikud realiseerinud KarS prg 136
objektiivse koosseisu ja tegutsevad kaastäideviijatena. Oma tegevusega realiseeris
M. Kütt kohtukolleegiumi arvates nii KarS prg 136 süüteo objektiivse koosseisu kui ka
teovalitsemise teooria mõttes - hoidis sündmuste kulgu enda kontrolli all e. omas olulist
teopanust. Kuna esineb aga täideviijate paljusus e. grupp, siis on ta kuriteo
kaastäideviija. Seejuures ei ole konkreetse kuriteokoosseisu puhul ka tähtsust asjaolul,
et M. Kütt pole kannatanule n.ö. kätt külge pannud tema kinnivõtmisel. Objektiivsest
küljest on oluline, et iga kaastäideviija lisaks tagajärje saabumisse teoühtsust silmas
pidades olulise teopanuse. Subjektiivses mõttes eeldab kõnealusest teooriast lähtuvalt
mõistetav kaastäideviimine ühist teootsust. Käesoleval juhul realiseerisid kõik
kaastäideviijad ka ise objektiivse teokoosseisu ning hoidsid ühtsest tahtest hõlmatud
ja kuriteokoosseisu tunnustele vastavate sündmuste kulgemist enda kontrolli all.
Samas peab iga täideviija panus süüteo toimepanemisse olema oluline. Seejuures ei
seisne teopanuse olulisus automaatselt mingi objektiivsesse koosseisu kuuluva
tunnuse realiseerimises. Individuaalse teopanuse kaalukus võib tuleneda ka süüteo
ettevalmistavas staadiumis osutatud teopanustest. Juhul, kui isik on vaadeldav süüteo
keskse figuurina, kellest sõltub olulisel määral, kas, kuidas ja millal süütegu toime
panna, on ta materiaalõiguslikult käsitletav täideviijana. Teovalitsemise teooriast
lähtuvalt tuleb isiku käitumise kvalifitseerimisel kas täideviimise või osavõtuna
esmajoones tuvastada tema roll toimuvas, mis annab omakorda aluse karistuste
individualiseerimiseks täideviijate grupi raames. M. Kütil oli võimalus Rimi juurest
kannatanu päästmiseks, äärmisel juhul kasvõi politseisse helistamisega. M. Kütt seda
ei teinud. Olles seejuures ka ise kuriteo realiseerimisel aktiivselt tegev e. toimetades

                                                                                      32
kannatanut tema tahte vastaselt ja tema liikumisvabadust piiravalt kohta, kuhu
kannatanul soov sõita puudus ja kuhu sõitmine kuulus kuriteoplaani, oli M. Kütt ka
ühise teoplaani ja ühise tööjaotuse alusel toimuva kaasvalitseja. Kuna tegemist oli
ühise teootsusega, on täidetud ka kaastäideviimiseks vajalik subjektiivne koosseis ja
maakohtu otsuses toodud põhjendused selles osas kinnitavad ka kaastäideviimiseks
vajaliku ühise tahtluse tõendatust

6. Kohtukolleegium leiab, et süüdistatav J. Kiirend, kes maakohtu poolt mõisteti süüdi
kannatanu kehalises väärkohtlemises, mis päädis korteris kasutatud vägivallaga ja
süüdistatavad K. Laanemäe ning M. Kütt kes mõisteti KarS prg 114 p-de 1 ja 5 ja 25
lg 2 järgi täielikult õigeks, on tegelikult KarS prg 136 lg-s 1 ettenähtud kuriteo
toimepanemisega aidanud kaasa K. Kuntseli poolt toime pandud mõrva katsele ning
nende poolt toimepandud kuriteod moodustavad ideaalkonkurentsi e. ühe teoga
toimepandud kaks kuritegu tuleb kvalifitseerida küll eraldi, kuid isikule mõistetakse vaid
üks raskemat karistust ettenägeva paragrahvi järgi.
Esmalt, tuginedes Riigikohtu praktikale, väidab kohtukolleegium, et praktikas on
näiteid, kus just sarnane tegevus e. kannatanu sõidutamine/toimetamine
tapmiseks/peksmiseks ettenähtud kohta kvalifitseeritakse kuriteole sh tapmisele
kaasaaitamisena, kui on täidetud kõik teised kaasaaitamine obligatoorsed tunnused.
Üheks selliseks asjaolude poolest sarnaseks kaasuseks on O.T. kriminaalasi, milles
Riigikohus tegi lahendi 3-1-1-75-11 kriminaalasja tagastamiseks uueks arutamiseks
maakohtule, kuid milles otsus O.T. süüdimõistmises samas süüdistuses jõustus
15.10.2012 Riigikohtu loakogu määrusega 3-7-1-1-568.
KarS § 22 lg 3 kohaselt on kaasaaitaja isik, kes tahtlikult osutab teise isiku tahtlikule
õigusvastasele teole füüsilist, ainelist või vaimset kaasabi. Kuriteole kaasaitamine
tähendab seega teise isiku õigusvastase teo toetamist ehk soodustamist.
Kaasaaitamine võib väljenduda füüsilises kaasabis, vaimses kaasabis või ainelises
kaasabis. Füüsiline kaasaaitamine on põhiteoga põhjuslikus seoses, on selle üks
tingimusi, mis aga ei tähenda, et kaasaaitamine peaks olema üks neid tingimusi ilma
milleta põhitegu ära jääks. Põhjuslikkus on piisav, kui kaasaaitamine teeb põhiteo
võimalikuks. Kõik eelpoolnimetatud kaasaaitamise liigid on võimalikud tegevusega.
Kaasaaitaja tahtlus peab sisaldama teadmist või vähemalt võimalikuks pidamist, et ta
soodustab põhitegu ja ulatuma välja täideviija poolt toimepandava teo objektiivse ning
subjektiivse ebaõiguse kõige olulisemate elementideni vähemalt kaudse tahtluse
tasemel (vt Riigikohtu otsus nr 3-1-1-94-00, p-d 6.5-6.6.)
Vaidlustatud kohtuotsusega on tuvastatud GK tahtliku tapmise katse Kent Kuntseli
poolt ja vaidlustatud otsusega on maakohus õigesti lugenud tuvastatuks teiste
süüdistatavate – J. Kiirendi, K. Laanemäe ja M. Küti poolt grupis K. Kuntseliga
kannatanult ebaseadusliku vabaduse võtmise, mis seisnes kannatanu toimetamises
vastu tema tahtmist suvilasse, kus K. Kuntsel kannatanut peksis ning tekitas
kannatanule eluohtlikud kehavigastused, milline tegevus nagu kohtukolleegium juba
käesolevas otsuses eelnevalt analüüsis on kvalifitseeritav mõrvakatsena.
Kaasaaitamistegevus kannatanult ebaseaduslikult vabaduse võtmise vormis on
põhjuslikus seoses kannatanule K. Kuntseli poolt eluohtlike kehavigastuste
tekitamisega ja toetas täideviija tapmise tahtlust. Kohtukolleegiumi hinnangul ei oleks
olukorras, kus kannatanut ei oleks suvilasse viidud, kui ta oleks jäetud korterisse –
kasvõi kinniseotuna – kuni K. Kuntsel oleks käinud suvilas ja kontrollinud, kas raha on
seal või kui süüdistatavad K. Laanemäe, J. Kiirend ja M. Kütt, kes sõitsid eraldi
K. Kuntselist suvilasse ja kelle autos oli ka kannatanu, ei oleks nii truult sõitnud
K. Kuntseli tuules suvilasse, vaid oleks ringi keeranud ja kannatanu päästnud või kui

                                                                                       33
nad ei oleks peale raha leidmist suvilast lahkunud ja kannatanut ning K. Kuntselit
kahekesi suvilasse jätnud, selline tagajärg ka saabunud. Kogu varasem sündmuste
jada – soov leida raha, millest huvitatust kõik süüdistatavad oma kohalolekuga ja
aktiivse ning sündmusi aktsepteeriva tegevusega ilmselgelt väljendasid; peale
kannatanu suhtes korteris vägivalla tarvitamist või selle pealtvaatamist ja peale seda,
kui kannatanu oli avaldanud raha asukoha, kannatanu tahtevastane toimetamine
suvilasse, kannatanu kinnihoidmine kuni suvilasse jõudmiseni, sh. teibitud kätega ja
pagasnikus- , põgenemise takistamine ja tema jätmine koos agressiivselt meelestatud
K. Kuntseliga suvilasse, lubavad väita, et K. Kuntseli edasine käitumine suvilas - et ta
hakkab kannatanut peksma ja võib kannatanu ka tappa, eriti, kui raha leitud on - ei
olnud süüdistatavatele ootamatu. Oma tagasitulekut suvilasse on süüdistatavad
põhjendanud just sellega, et oli kartus, et võib olla midagi tõsist juhtunud, sest
K. Kuntseli käitumine oli olnud juba enne agressiivne. Süüdistatavad J. Kiirend,
K. Laanemäe ja M.Kütt pidid seega mõistma, et K. Kuntsel on agressiivne ja võib
tekitada kannatanule kehavigastusi, sh ka surnuks peksta. Kaudset tahtlust kinnitab
ka süüdistatavate edasine käitumine – oimetuks pekstud ja korisev kannatanu
toimetati suvilast tagasi korterisse, mitte ei viidud haiglasse, ei teatatud politseisse,
vaid jäeti veelkord üks-ühele K. Kuntseliga. Seejuures märgib kohtukolleegium, et juba
teadvusetu kannatanu tagasitoimetamine kohta, kust ta tema tahte vastaselt ära viidi,
ei ole hinnatav enam küll ebaseadusliku vabaduse võtmise jätkuteona, küll aga
iseloomustab see süüdistatavate tahtlust kannatanu surma saabumise osas. Seega
kvalifitseerib kohtukolleegium süüdistatavate Janek Kiirendi, Martin Kütti ja Kalmer
Laanemäe käitumise Kars prg 22 lg 3 - 25 lg 2 - 114 p-de 1 ja 5 ning prg 136 lg 1 järgi
ning mõistab neile karistuse KarS prg 63 lg 1 alusel. Seejuures süüdistatav J. Kiirendi
poolt korteris toimepandud peksmine, mis maakohtu poolt kvalifitseeriti KarS prg 121
järgi enam eraldi kvalifitseerimist ei vaja, kuna see käitumine on hõlmatud
mõrvakatsele kaasaaitamisega.
Kohtukolleegiumi hinnangul tuleb kõige eelöeldu alusel hinnata ka Kent Kuntseli kogu
KarS prg 25 lg 2 - 114 p-de 1 ja 5 ning 136 lg 1 süüdistustes kirjeldatud tegevust ühtse
teona ning mõista ka temale karistus nende kuritegude eest KarS prg 63 lg 1 alusel.
Seega tuleb süüdistatavatele karistuse mõistmisel lähtuda KarS prg 114 sanktsioonist.
K. Kuntseli karistus peab jääma samaks, mis talle mõisteti maakohtu poolt KarS prg
25 lg 2 ja 114 p-de 1 ja 5 järgi. Kohtukolleegiumi hinnangul ei ole alust karistuse
kergendamiseks. Maakohus on K. Kuntselile mõistetud karistust põhjendanud ning
kohtukolleegium ei ole tuvastanud asjaolusid, mis annaks aluse mõistetud karistuse
kergendamiseks.

7. J. Kiirendile, K. Laanemäele ja M. Kütile karistuse mõistmisel arvestab
kohtukolleegium seda, et nad olid tapmiskatsele kaasaaitajad.
KarS prg 114 sanksiooni alammäär on 8 aastat. Arvestades süüdistatavate
konkreetset tegevust ja igaühe osavõtu astet, mis väljendub iga süüdistatava
konkreetses tegevuses aga ka prokuröri apellatsioonis tehtud ettepanekut
süüdistatavate karistamiseks sanktsiooni alammääras tapmiskatse täideviimise eest,
peab kohtukolleegium võimalikuks kohaldada KarS prg 60 sätteid. Selleks annavad
seadusliku aluse KarS prg 22 lg 5 ja 25 lg 6. KarS prg 60 lg 2 alusel on seega karistuse
mõistmisel ülemmääraks 13 aastat ja 4 kuud ning alammääraks KarS prg 60 lg 3
kohaselt 30 päeva. KarS prg 60 lg 4 keelab mõista antud juhul karistust alla 3 aasta.
Kohtukolleegiumi seisukohast tuleb J. Kiirendile mõista rangem karistus, kui M. Kütile
ja K. Laanemäele. Kohtukolleegium lähtub karistusemäära valikul samadest
asjaoludest, millistele tuginedes on maakohus põhjendanud süüdistatavatele

                                                                                      34
mõistetavat karistusmäära ning ei hakka neid oma otsuses üle kordama.
Kohtukolleegiumi hinnangul on võimalik süüdistatavatele mõista karistus alla
kergendatud sanktsiooni keskmäära. Keskmääraks on antud juhul ca 6 aastat 7 ja pool
kuud.

8. Kohtuotsus tuleb tühistada ka süüdistatavatelt J. Kiirendilt, K. Laanemäelt ja
M. Küttilt väljamõistetud sundraha suuruse osas. Kuna nimetatud süüdistatavad
mõistetakse süüdi käesoleva otsusega esimese astme kuriteos peab sundraha suurus
vastavalt KrMS prg 179 lg 1 p 1 alusel vastama 2,5 kuupalga alammäärale e. 975
eurot. Kuna tegemist on automaatselt seadusest tuleneva suurusega ei ole sundraha
summa suurendamisel takistuseks ka asjaolu, et prokurör ei ole seda oma
apellatsioonis taotlenud.

9. Süüdistatavate K. Kuntseli ja M. Küti kaitsjad on vaidlustanud kohtuotsuse ka osas,
millega jäid kehtima süüdistatavatele KrMS prg 1431 alusel kehtestatud lisapiirangud.
Kohtukolleegium on seisukohal, et lisapiirangud peavad jääma kehtima kuni
kohtuotsuse jõustumiseni nagu seda on maakohus otsustanud jõustunud
kohtumäärustes ja korranud ka kohtuotsuses. Maakohtu määruseid ei ole edasi
kaevatud kuigi Riigikohtu lahendis 3-1-1-9-12 on seda õigust jaatatud.
Süüdistatavatele kehtestatud lisapiirangud ei kehti nende lähedaste suhtes, kelle
andmed on maakohus süüdistatavate soovil märkinud määrustesse. Seega pole
kohtukolleegiumi hinnangul alust rääkida ka ebaproportsionaalsest põhiõiguste riivest.
Süüdistatavatel ei ole täielikult keelatud vanglaväline suhtlus. Käesoleva otsusega on
kõik süüdistatavad mõistetud süüdi ühiselt toimepandud raskes isikuvastases kuriteos.
Seega ei saa enam arvestada süüdistatava M. Küti kaitsja väidet, et õigeksmõistmine
mõrvakatses peaks välistama lisapiirangute edasise kehtimajäämise. Ka ei ole
edasikaebemenetluses kunagi välistatud sellise lahendi tegemine, mis kohustab
veelkord maakohtus uue kohtuliku uurimise läbiviimist.

10. Kohtukolleegium leiab, et maakohtu otsuses tehtud otsustused tsiviilhagi katteks
arestitud vara osas on põhjendatud ning nende tühistamiseks puudub alus.
Süüdistatav M. Küti kaitsja taotleb süüdistatavalt kinnipidamisel leitud sularaha osas
tehtud otsuse tühistamist põhjusel, et tegemist ei ole süüdistatava rahaga, vaid see oli
AK raha. Kohtukolleegium nõustub maakohtuga, et vaidlusaluse rahasumma näol on
tegemist süüdistatava varaga ja see tuleb jätta aresti alla tsiviilhagi tagamiseks.
Maakohus on oma seisukohta põhjendanud ja kohtukolleegium ka nõustub sellega.
Seejuures, kui isegi uskuda, et süüdistatav kandis temale antud rahasummat pool
aastat endaga kaasas, siis vajab märkimist, et see, millisel teel süüdistatav
vaidlustatava rahasumma omanikuks sai – kas teenis ise või see kingiti temale – ei
oma antud juhul ka tähtsust. Jutt sellest, et süüdistatav oli AK raha nö hoiukassa pool
aastat, ei ole usutav ja igale keskmisele kõrvaltkuulajale tundub selline väide pigem
absurdsena.
Kent Kuntsel leiab, et temalt ära võetud laskekõlbmatu jahirelv ning käekell „Haas &
Cie“ on temale kuuluvad mälestusesemed ja palub need talle tagastada.
Kohtukolleegium leiab, et ka need esemed on põhjendatult jäetud aresti alla tsiviilhagi
katteks. Tegemist on süüdistatavale kuuluva varaga, millel on varaline väärtus ning
mille edasine võõrandamine võimaldab kiiremini hüvitada kannatanule tekitatud kahju.
Tegemist ei ole ka varaga, mis täitemenetluse seadustiku järgi kuuluks nö
mittearestitavate esemete loetellu.


                                                                                     35
Süüdistatavate kaitsjad ei nõustu ka maakohtu otsusega osas, millega maakohus
otsustas Harjumaalt, Harku vallast, XXXXXX külast, XXX põranda alt leitud 32150
eurot, mis on arestitud konfiskeerimise tagamiseks 13.01.2015 kohtumääruse alusel –
jätta aresti alla kuni kohtuotsuse jõustumiseni ja seejärel kanda KrMS § 126 lg 3 p 3
alusel riigituludesse. Apellatsioonides ei ole esitatud ühtegi veenvat argumenti, mis
lükkaks ümber maakohtu otsustuse ja mis kinnitaks, et väidetavalt kuriteo ajendiks
olnud rahasumma oli K. Kuntsel saanud seaduslikult. Kui tegemist oleks tõesti olnud
Kent Kuntseli poolt seaduslikult saadud rahasummaga, siis oleks Kent Kuntseli enda
huvides vastavate avaldustega pöördunud politseisse vargusefakti uurimiseks või
tsiviilkohtusse seaduslikel alustel kahju tekitamise nõudega vms. Miks peab selline nö
luba tsiviilkohtusse pöördumiseks olema kinnitatud kriminaalasjas tehtud
kohtuotsusega, jääb kohtukolleegiumile arusaamatuks. Olukorras, kus kannatanu ei
pretendeeri tema suvilast leitud rahasummale ja millegagi pole tõendatud, kas
rahasumma võis kuuluda kellelegi teisele ja kui sai, siis kui suures ulatuses jne, on
kohtukolleegiumi arvates ainuõige lahendus selle rahasumma konfiskeerimine e.
riigituludesse kandmine.

11. Kannatanu apellatsiooni osas on kohtukolleegiumi seisukoht järgmine. Esmalt
käsitleb kohtukolleegium varalise kahjuga seonduvat. Kohus jättis hagi läbi vaatamata
varalise kahju, so 42887,80 euro (tuleviku kulud ravile) osas. Kannatanu esindaja
taotleb nimetatud rahasumma väljamõistmist süüdistatavatelt.
Kohtukolleegiumi hinnangul on kannatanu poolt esitatud tulevikus tekkida võivate
ravikulude hind siiski liiga oletuslikku laadi. Kohtukolleegium nõustub, et kannatanu
vajab tulevikus ja võimalik, et ka pikaajaliselt kulukat ravi seoses tervisekahjustusega,
milline on süüdistatavate süülise teo tagajärg ja süüdlased vastutavad solidaarselt
kõigi kannatanu ravikulude eest, mis on tal tekkinud seoses kuriteo tagajärjel saadud
tervisekahjustusega, kuid kuna eeldatava ravi kestus võib olla tõesti eluaegne ja kõik
hinnad sh raviteenuste hinnad on ajas muutuvad, siis ei ole võimalik konkreetset
summat välja mõista kohtuotsusega.
Kohtukolleegium on seisukohal, et vaieldamatult tuleb süüdistatavatel hüvitada
kannatanule tekkinud kahju ka tulevikus, kuid seda siis peale nende kulude tekkimist
ja vastavate kuludokumentide esitamist. Kannatanu seaduslikul esindajal on õigus
pöörduda peale kulude tekkimist kohtu poole ja seda olenemata asjaolust, et
kriminaalmenetluses on juba tekkinud kulud süüdlaselt välja mõistetud. Riigikohus on
oma otsuses nr 3-2-1-146-03 märkinud, et varaline kahju võib jätkuvalt suureneda
juhul, kui kehavigastuse saanud kannatanu tervis ei parane ja ta peab seetõttu tegema
üha uusi kulutusi meditsiinilise abi saamiseks. Kui kannatanu tervis ei taastu, võib
pidevalt suureneda ka tal saamata jääv tulu. Sellised asjaolud annavad kannatanule
aluse esitada kahju hüvitamise hagi ka juhul, kui varasemate kulutuste ja saamata
jäänud tulu hüvitamise kohta on tehtud kohtulahend.
Põhjendatud on ka kannatanu esindajakulude väljamõistmine kõigilt süüdistatavatelt.
Asjaolu, et maakohus mõistis osad süüdistatavad mõrvakatses õigeks ei mõjuta
kohtukolleegiumi arvates seda otsustust. Kannatanu esindaja kulud tulenevad seoses
tsiviilhagi koostamise, tõendamise ja toetamise toimingutega ja maakohus on pidanud
need mõistlikuks. Kannatanule on kahju tekkinud mitte ainult peksmisega.

Samas nõustub kohtukolleegium kannatanu apellatsiooniga osas, mis puudutab
mittevaralise kahjusumma vaidlustamist.
Vaidlust ei ole selles, et kannatanul on õigus nõuda süüdistatavatelt VÕS § 1043,
§ 1045 lg 1 p-de 2 ja 3 ning § 1050 alusel vabaduse võtmise ja tervisekahjustuste

                                                                                      36
tekitamisega õigusvastaselt tekitatud kahju, sh mittevaralise kahju, hüvitamist.
Mittevaralise kahju hüvitamise nõude ulatuse kindlakstegemisel tuleb juhinduda VÕS
§ 134 lg-test 2 ja 5. VÕS § 134 lg 2 sätestab, et isikult vabaduse võtmisest, isikule
kehavigastuse tekitamisest, tema tervise kahjustamisest või muu isikuõiguse
rikkumisest, sealhulgas isiku au teotamisest, tekkinud kahju hüvitamise kohustuse
olemasolu korral tuleb kahjustatud isikule mittevaralise kahju hüvitiseks maksta
mõistlik rahasumma. Sama paragrahvi lõige 5 näeb ette, et mittevaralise kahju hüvitise
määramisel arvestatakse rikkumise raskust ja ulatust ning kahju tekitaja käitumist ja
suhtumist kahjustatud isikusse pärast rikkumist. VÕS § 127 lg 6 esimene lause
sätestab, et kui kahju tekitamine on kindlaks tehtud, kuid kahju täpset suurust ei saa
kindlaks teha, muu hulgas mittevaralise kahju tekitamise ja tulevikus tekkiva kahju
korral, otsustab hüvitise suuruse kohus. Sarnane regulatsioon sisaldub ka TsMS § 233
lg-s 1.
Maakohus on lähtunud hüvitise suuruse kindlaksmääramisel Riigikohtu analüüsist ja
selles toodud näidetele, mis lubavad järeldada, et püsivate tervisekahjustuste
(nägemise osaline või täielik kaotus) eest väljamõistetud hüvitised jäid vahemiku
40000-100000 krooni (2556,5-6391 eurot). Kuivõrd kannatanule tekitati püsivaid
tervisekahjustusi, on 10000 eurot kohtu hinnangul piisavalt mõistlik hüvitis, mis on
samas kooskõlas ka kohtupraktikaga. Neid asjaolusid arvestades on kannatanu poolt
esitatud tsiviilhagi moraalse kahju nõudes põhjendatud (10000 euro ulatuses) ning
kuulub kõigilt neljalt süüdistatavalt solidaarselt väljamõistmisele.
Kohtukolleegiumi hinnangul ei ole maakohtu otsuses toodud analüüsi andmed
vastavuses seal tegelikult esitatuga. Nii on Riigikohtu 2009 vastava analüüsi
kokkuvõttes sõnaselgelt öeldud, et raskemate (inimese elustandardit oluliselt
muutvate) tervisekahjustuste ja kehavigastuste korral oli vastavaks vahemikuks
100000–300000 krooni. Maakohtu poolt vaidlustatud kohtuotsusega väljamõistetud
mittevaralise kahju hüvitis jääb analüüsis toodud selle näitega samasse määra, mis on
toodud liiklusõnnetustega tekitatud kahjude analüüsis ja kus liiklusõnnetuse tagajärjel
oli kannatanule tekitatud tunduvalt kergemad vigastused. Samas ei ole võrreldavad
raske isikuvastane kuritegu ja liiklusõnnetus. Ka ei saa võrrelda nägemise osalist või
isegi täielikku kaotust teovõime kaotusega, mis on tekkinud orgaanilise ajukahjustuse
tagajärjel ja mille tagajärjel ei suuda isik oma tegudest aru saada, neid juhtida, oma
tahet avaldada. Veel on nende kaasuste võrdluses, mis on toodud maakohtu poolt
viidatud praktika analüüsis, oluline märkida, et hüvitise suurust mõjutab muuhulgas ka
kasutatud vägivalla intensiivsus ja ajaline kestus ning süüdistatavate tegevus peale
seda, kui kannatanu oli piinaval viisil oimetuks pekstud – nad otsustasid ta
meditsiinilisest abist ilma jätta, viia ta korterisse ning sinna surema jätta.
Kohtukolleegium leiab, et käesoleval juhul väljamõistetava mittevaralise kahju hüvitise
suurus peaks jääma enam-vähem samasse määra nagu seda mõisteti välja ka
tehioludelt sarnases kaasuses, kus küll füüsilised vigastused ei olnud sedavõrd
intensiivsed e. olid mitteeluohtlikud, kuid tegemist oli noore tütarlapsega, keda hoiti
külmas keldris mitu päeva kinniseotuna, ähvardati tapmisega ning psüühilise trauma
tõttu oli tal rikutud igapäevane toimetulek ja heaolu. Süüdistatavaid kohustati
kannatanule maksma 22 000 eurot mittevaralise kahju katteks. Kõiki eeltoodud
asjaolusid arvestades peab kohtukolleegium mõistlikuks mittevaralise kahju hüvitiseks
kaks korda suuremat summat, kui see on maakohtu otsusega välja mõistetud e. 20000
eurot. Süüdistavad vastutavad solidaarvõlgnikena.
12. Kent Kuntseli kaitsja vandeadvokaat S. Sillar on esitanud taotluse hüvitada
õigusabi kulud summas 288 eurot. Taotluses on esitatud ka konkreetsed
kaitsetegevuse toimingud ning nendele kulunud aeg. Kohtukolleegium peab esitatud

                                                                                    37
tasutaotlust põhjendatuks ning KrMS prg 185 lg 1 alusel jäävad apellatsioonimenetluse
kulud riigi kanda.

Eeltoodu alusel ja juhindudes KrMS prg 337 lg 1 p-st 4; 338 p-st 2; 340 lg 4 p-dest 1,
3, 4 ja 5; prg-st 342; 343 lg 1 tühistab kohtukolleegium maakohtu otsuse osaliselt ja
teeb tühistatud osas uue otsuse.




/allkirjastatud digitaalselt/



Tühistatud osaliselt Riigikohtu 30.06.2016 otsusega


RESOLUTSIOON

1. Tühistada Tallinna Ringkonnakohtu 20. jaanuari 2016. a otsus osas, millega:

1.1. Janek Kiirend, Kalmer Laanemäe ja Martin Kütt tunnistati süüdi KarS § 114 p-de 1
ja 5 – § 25 lg 2 – § 22 lg 3 ning KarS § 136 lg 1 järgi;

1.2. Janek Kiirendile mõisteti KarS § 60 ja § 63 lg 1 alusel karistuseks 6 aastat vangistust;

1.3. Kalmer Laanemäele mõisteti KarS § 60 ja § 63 lg 1 alusel karistuseks 5 aastat
vangistust ning moodustati liitkaristus KarS § 64 lg 1 alusel;

1.4. Martin Kütile mõisteti KarS § 60 ja § 63 lg 1 alusel karistuseks 5 aastat vangistust ja
moodustati liitkaristus KarS § 65 lg 2 alusel;

1.5. Janek Kiirendilt, Kalmer Laanemäelt ja Martin Kütilt mõisteti välja sundraha 975
eurot;

1.6. jäeti muutmata Harju Maakohtu 24. septembri 2015. a otsus määrata Kent Kuntseli,
Janek Kiirendi ja Martin Küti kriminaalmenetluses arestitud vara kohtuotsuse
jõustumisel tsiviilhagi katteks;

1.7. Kent Kuntselilt, Janek Kiirendilt, Kalmer Laanemäelt ja Martin Kütilt mõisteti
solidaarselt välja K. P. kasuks tsiviilhagi summas 20 987 eurot ja 68 senti.

2. Tühistatud osas saata kriminaalasi uueks arutamiseks Tallinna Ringkonnakohtule
teises kohtukoosseisus.

3. Muus osas jätta ringkonnakohtu otsus muutmata.

4. Kassatsioonid rahuldada osaliselt.



                                                                                          38
5. Mõista Eesti Vabariigilt Kalmer Laanemäe kasuks välja 900 (üheksasada) eurot (sh
käibemaks 150 eurot) kassatsioonimenetluses valitud kaitsja poolt osutatud õigusabi tasu
katteks.

6. Mõista Eesti Vabariigilt Martin Küti kasuks välja 1 312 (üks tuhat kolmsada kaksteist)
eurot ja 50 (viiskümmend) senti (sh käibemaks 218 eurot ja 75 senti)
kassatsioonimenetluses valitud kaitsjale makstud tasu katteks.

7. Määrata OÜ-le Advokaadibüroo Sven Sillar kassatsioonimenetluses Kent Kuntselile
osutatud riigi õigusabi suuruseks 192 (ükssada üheksakümmend kaks) eurot (sh
käibemaks 32 eurot). Jätta see menetluskulu Eesti Vabariigi kanda.




                                                                                      39
