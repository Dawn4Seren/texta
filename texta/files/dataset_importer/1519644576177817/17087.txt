                          KOHTUOTSUS
                                  Eesti Vabariigi nimel

Kohus                             Tallinna Ringkonnakohus

Kohtukoosseis                     Eesistuja Imbi Sidok-Toomsalu, liikmed Ele Liiv ja
                                  Indrek Parrest

Otsuse tegemise aeg ja koht       28.04.2016, Tallinn

Tsiviilasja number                2-13-5871

Tsiviilasi                        AS-i East-West Consulting ja V. K-u hagi OÜ
                                  Connexion ja OÜ Näkimõisa vastu järgmiste nõuetega:
                                  1) kohustada kostjaid lõpetama igasugune tegevus
                                  ja/või tegevusetus, mis segab või takistab hagejaid
                                  valdamast Tallinnas XXX ja XXX asuvate kinnistute
                                  piiril asuvat ehitist (trepp, kelder, piirdeaiad,
                                  madalhaljastus, maavalgustus, aiamaja ja kõvakattega
                                  alad) ja tagastama selle otsene valdus hagejale II;
                                  2) tuvastada, et osaliselt XXX Tallinnas asuval
                                  kinnistul ja osaliselt XXX Tallinnas asuval kinnistul
                                  paiknev      ehitis    (trepp,     kelder,   piirdeaiad,
                                  madalhaljastus, maavalgustus, aiamaja ja kõvakattega
                                  alad) on üle naaberkinnisasja piiri ning XXX Tallinnas
                                  asuva kinnisasja osa;
                                  3) tuvastada, et XXX Tallinnas asuva kinnisasja
                                  piiridesse ulatuva ja XXX Tallinnas asuva kinnisasja
                                  osaks oleva ehitise osa alla jääva maatüki suuruseks on
                                  394m²;
                                  4) tunnustada V. K-u omandiõigust 109/3301 osas ning
                                  AS-i East-West Consulting omandiõigust 3192/3301
                                  osas ülepiiriehitise osale, mis paikneb XXX Tallinnas
                                  kinnistul;
                                  5) kohustada kostjaid taastama endisel kujul XXX ja
                                  XXX Tallinnas kinnistuid eraldanud piirdeaed.

Vaidlustatud kohtulahend          Harju Maakohtu 30.06.2015 otsus

Kaebuse esitaja ja kaebuse liik   AS-i East-West Consulting ja V. K-u apellatsioonkaebus

Tsiviilasja hind                  17 500 eurot
apellatsioonimenetluses
                                                                                           2


Menetlusosalised ja nende         Hageja I/apellant I AS East-West Consulting (registrikood
esindajad                         10493819), seaduslik esindaja juhatuse liige Fred Kaasik,
                                  lepinguline esindaja Viktor Kaasik.

                                  Hageja II/apellant         II     V.     K.      (isikukood
                                  XXXXXXXXXXX)

                                  Kostja I/vastustaja I OÜ Connexion (registrikood
                                  10825397), seaduslik esindaja juhatuse liige Meelis
                                  Niinepuu

                                  Kostja II/vastustaja II OÜ Näkimõisa (registrikood
                                  12069882), seaduslikud esindajad juhatuse liikmed Priit
                                  Alamäe ja Piret Roos
                                  Kostjate I ja II/vastustajate I ja II lepingulised esindajad
                                  v/adv-d Veikko Puolakainen ja Carri Ginter

Menetluse liik                    Kirjalik menetlus

RESOLUTSIOON
  1. Harju Maakohtu 30.06.2015 otsus tühistada osas, milles maakohus jättis
     rahuldamata hagejate nõuded tuvastada, et osaliselt XXX Tallinnas asuval
     kinnistul ja osaliselt XXX Tallinnas asuval kinnistul paiknev ehitis (trepp, kelder,
     piirdeaiad, madalhaljastus, maavalgustus, aiamaja ja kõvakattega alad) on üle
     naaberkinnisasja piiri ning XXX Tallinnas asuva kinnisasja osa, ja et XXX
     Tallinnas asuva kinnisasja piiridesse ulatuva ja XXX Tallinnas kinnistul asuva
     ehitise osa alla jääva maatüki suuruseks on 394m². Teha tühistatud osas uus
     otsus, millega jätta nimetatud nõuded läbi vaatamata.
  2. Ülejäänud nõuete osas jätta maakohtu 30.06.2015 otsuse resolutsioon muutmata,
     kuid muuta osaliselt otsuse põhjendusi.

   3. Otsuse resolutsiooni terviktekst kehtib järgmises sõnastuses:
      1) Jätta läbi vaatamata AS-i East-West Consulting ja V. K-u nõue OÜ
         Connexion ja OÜ Näkimõisa vastu tuvastada, et osaliselt XXX Tallinnas
         kinnistul ja osaliselt XXX Tallinnas kinnistul paiknev ehitis (trepp, kelder,
         piirdeaiad, madalhaljastus, maavalgustus, aiamaja ja kõvakattega alad) on
         ehitis üle naaberkinnisasja piiri ning XXX asuva kinnisasja osa.
      2) Jätta läbi vaatamata AS-i East-West Consulting ja V. K-u nõue OÜ
         Connexion ja OÜ Näkimõisa vastu tuvastada, et XXX Tallinnas kinnisasja
         piiridesse ulatuva ja XXX Tallinnas asuva kinnisasja osaks oleva ehitise osa
         alla jääva maatüki suurus on 394 m².
      3) Jätta rahuldamata AS-i East-West Consulting ja V. K-u nõue OÜ Connexion
         ja OÜ Näkimõisa vastu tunnistada V. K-u omandiõigust 109/3301 osas ning
         AS-i East-West Consulting omandiõigust 3192/3301 osas ülepiiriehitise osale,
         mis paikneb XXX Tallinnas kinnistul.
      4) Jätta rahuldamata AS-i East-West Consulting ja V. K-u nõue OÜ Connexion
         ja OÜ Näkimõisa vastu kostjate kohustamiseks lõpetada igasugune tegevus
         ja/või tegevusetus, mis segab või takistab hagejaid valdamast XXX ja XXX
         Tallinnas asuvate kinnistute piiril asuvat ehitist (trepp, kelder, piirdeaiad,
                                                                                            3

          madalhaljastus, maavalgustus, aiamaja ja kõvakattega alad) ja tagastada selle
          otsene valdus hagejale II.
       5) Jätta rahuldamata AS-i East-West Consulting ja V. K-u nõue OÜ Connexion
          ja OÜ Näkimõisa vastu kohustada kostjaid taastama endisel kujul XXX ja
          XXX Tallinnas kinnistuid eraldanud piirdeaed.
       6) Jätta hagejate menetluskulud nende endi kanda.
       7) Jätta kostjate menetluskulud solidaarselt hagejate kanda.

   4. Jätta AS-i East-West Consulting ja V. K-u apellatsioonkaebus rahuldamata.
   5. Apellatsioonimenetluse kulud jätta võrdsetes osades apellantide kanda.
   6. Keelduda täiendavate tõenditena vastu võtmast apellatsioonkaebuse lisasid nr 1
      ja 2 (apellantide 06.02.2015 avaldus maakohtule, mille alusel on algatatud
      tsiviilasi nr 2-15-2171 juurdepääsu määramiseks hagejate kinnisasjale; V. K.
      16.01.2013 kiri Välisministeeriumile). Kuna lisad on esitatud elektrooniliselt,
      nende tagastamist esitajale ei toimu.
   7. Otsuse peale võib kassatsiooni korras edasi kaevata, esitades kaebuse vahetult
      Riigikohtule 30 päeva jooksul otsuse kassaatorile kättetoimetamisest, kuid mitte
      pärast viie kuu möödumist otsuse avalikult teatavaks tegemisest.

Selgitused
Hagimenetluses Riigikohtus võib menetlusosaline menetlustoiminguid teha, sealhulgas
avaldusi ja taotlusi esitada üksnes vandeadvokaadi vahendusel. Menetlusosaline võib ise
esitada menetlusabi saamise taotluse, samuti esitada teise menetlusosalise kaebuse või muu
taotluse kohta seisukohti ja vastuväiteid.
Seaduses sätestatud alustel võib menetlusosaline taotleda riigipoolset menetlusabi
menetluskulude kandmiseks. Menetlusabi andmise taotlus ei peata menetlustähtaja kulgemist.
Seaduses sätestatud tähtaja järgimiseks peab menetlusabi taotleja tegema tähtaja kestel ka
menetlustoimingu, mille tegemiseks ta menetlusabi taotleb, eelkõige esitama kaebuse.
Kaebuse põhjendamiseks või riigilõivu tasumiseks või kaebuses esineva sellise puuduse
kõrvaldamiseks, mis on seotud menetlusabi taotlemisega, annab kohus mõistliku tähtaja
pärast menetlusabi taotluse lahendamist, kui nimetatud taotlus ei olnud esitatud
põhjendamatult või tähtaja pikendamise eesmärgil. See ei välista menetlustähtaja ennistamist.

Asjaolud ja hagejate nõuded
  1. 06.02.2013 esitas hageja I maakohtule hagi kostja I vastu. 17.03.2014 määrusega
       kaasas kohus menetlusse kostja II. 15.07.2014 esitas hageja II kostjate vastu hagi.
       Kohus võttis 07.08.2014 määrusega ka nimetatud hagi menetlusse, liites selle
       käesoleva asjaga.
  2. Hagiavalduse tervikteksti kohaselt ostis hageja II XXX (varasema aadressiga XXX)
       Tallinnas asuva kinnistu Eesti Näituste AS-ilt 04.06.1998 ning ehitas sinna järgneva 2
       aasta jooksul eramu, mis on alates 19.08.2004 antud üürile XXXXXXXle. 1999.a
       oktoobris-novembris leppis hageja II Eesti Näituste AS-i esindaja I. P-ga kokku, et
       ehitab kinnistule keldri ning trepi, mis laskub naaberkinnistule XXX. Samuti lepiti
       kokku, et hageja II korrastab oma kulul kinnistu ja tiigi vahelise ala suurusega 394m².
       Kokkuleppe kohaselt pidi vaidlusalune maa hiljem piiride muutmise teel minema üle
       hageja II kinnistu koosseisu.

  3.   28.01.2013 esitatud hagiavalduses väitsid hagejad, et ilmselt leppisid U. P. (XXX
       endine omanik) ja Eesti Näituste AS 2000.a kevadel kokku, et U. P. korrastab ja
       hiljem ka omandab XXX asuva kinnistu, mis määravas osas koosnes tiigist ning seda
                                                                                            4

     ümbritsevast haljasalast. Eesti Näituste AS-i esindaja I. P. aktsepteeris ka U. P-u ja
     hageja II vahelist kokkulepet, mille kohaselt pidi viimane korrastama teatud osa XXX
     kinnistust.

4.   Hageja II rajas naaberkinnisasja omaniku loal ja teadmisel aastatel 1999-2000
     (hagejate 27.01.2015 seisukoha kohaselt 2000-2002, 04.06.2015.a teeside kohaselt
     2000-2001) vaidlusalusele maale ehitusliku kompleksi, kuhu kuuluvad kelder, trepp,
     madal- ja kõrghaljastus, trepi- ja maavalgustus, kõvapinnasega teed, lehtla, piirdeaiad
     naaberkinnistu ja tiigiga ning võrkaia alune kivimüür taimedele, mis on
     funktsionaalselt koostoimiv ühtne rajatis ja mille erinevate osade eraldi kasutamiseks
     mõistlikud viisid puuduvad. Rajatise koosseisus olev lehtla on projekteeritud ja
     ehitatud püsivaks kasutamiseks kuni 50a, ei ole teisaldatav kande-karkassi
     demonteerimata ega vundamente kraanaga välja tõstmata. Ka ei ole keldri uste
     ümberpaigutamine mõistlik ning sellise töö maksumus oleks võrreldav uue keldri
     ehitusmaksumusega. 02.02.2015 seisukohas märkisid hagejad, et kostjate poolt
     kohtule esitatud keldri ümberehitustööde hinnapakkumine ei ole vastavuses
     standarditega, ei vasta heale ehitustavale ega sisalda kõiki teostatavaid ehitustöid.
     Samuti ei ole mõeldav, et suursaadikule üürile antud objekt muudetakse
     ehitustandriks. Rajatise ehitustööd olid kallid, kuna teostada tuli ulatuslikke kaeve- ja
     mullatöid, samuti kasutati kõrge hinnaga materjale (paekivi ja graniit), millele lisandus
     töövõtjate tasu. Ehitamise kogumaksumus oli üle 1 miljoni krooni, millele lisandus
     piiride muutmise tasu 500 000 krooni.

5.   Hagejate hinnangul on ehitatud rajatise näol tegemist ehitisega üle naaberkinnisaja
     piiri AÕS § 148 lõike 1 mõttes. Rajatis on XXX kinnisasja osa ning ehitaja, kes ehitas
     üle piiri naaberkinnisasja omaniku loal, loetakse heauskseks. Kostjatel on rajatise
     talumiskohustus, milleks ei ole vaja kanda kinnistusraamatusse piiratud asjaõigust.
     Kostjad on kohustatud taluma rajatist, samuti selle kasutamist ning sellega
     hädavajalikult seotud maakasutust. Vaidlusalune maa on kostjatele mittevajalik väike
     osa kinnistust, mis ei mõjuta mingilgi moel kinnistu ülejäänud osa kasutamist ning
     mida kostjad ei saa muul otstarbel kasutada.

6.   Vastuväiteks kostjate seisukohale märkisid hagejad, et nende hinnangul ei saa kostjad
     oma eraõiguslikke väiteid põhistada üksnes avaliku õiguse normide rikkumisega,
     kuivõrd sellega peaks kaasnema kostjate tsiviilõiguste rikkumine. Ehitusluba ei ole
     talumiskohustuse tekkimise aluseks. Antud juhul tuleks kasutada mõistet õigusliku
     aluseta püstitatud ehitis, mis on ehitatud heauskselt ning on seadustamise staadiumis.
     Kõik töövõtjad kinnitasid, et keldri, trepi, teede, piirete, haljastuse ega muu rajamine
     ei eelda ehitusloa olemasolu. Ka ei pidanud hageja II vajalikuks 15a tagasi eraldi
     kontrollida, milline oli sel ajal vastav õiguslik regulatsioon ning usaldas töövõtjaid.
     Linnakivi Ehituse OÜ teostas kõik ehitustööd ning L.L. ja KO teostas kõik mulla-,
     haljastus- ja kaldakindlustustööd. Haljastustöid teostas Lennuk Haljastus OÜ ja
     elektritööd teostas hageja II tellimusel Elvem Elekter OÜ. Ühegi töövõtjaga kirjalikku
     lepingut ei sõlmitud. 04.06.2015 teesides märkisid hagejad, et ilmselt lähtusid ka
     töövõtjad kuni 30.06.2003 kehtinud Tallinna ajutise ehitusmääruse (edaspidi
     ehitusmäärus) punktist 128, mille kohaselt võis hageja II ehitada aiamaja ning
     paigutada valgustuse ja elektrivarustuse, samuti teostada haljastustöid ilma loata.
     Kelder on õigusliku aluseta püstitatud ehitis, mida saab legaliseerida ja hagejad on
     teinud kõik mõistlikult võimaliku ja vajaliku, et kasutusluba saada.
                                                                                           5

7.   Tuues alljärgnevalt hagiavaldustes välja XXX ja XXX kinnistutega seotud tehingute ja
     toimingute jada, soovisid hagejad tõendada, et ehitasid vaidlusalusele maale
     heauskselt ning et kostjad teadsid XXX omandamisel, et nimetatud kinnistust osa pidi
     piiride muutmise teel minema hagejatele kuuluva kinnistu koosseisu. Hagejad
     kostjatelt võlaõiguslike kokkulepete täitmist ei nõua. 17.01.2003 võõrandas hageja II
     kinnistu oma tütrele S. K-le. 26.04.2006 vormistati vastavalt kokkuleppele
     vaidlusaluse maa piiride muutmise notariaalne avaldus, mis esitati Maa-ametile ja
     Tallinna Linnakohtu kinnistusametile. Avalduse näol oli tegemist võlaõigusliku
     kokkuleppega. Asjaõiguslepingu sõlmimist ei võimaldanud kehtinud seadus. Eesti
     Näituste AS-le tasuti kinnistu piiride muutmise eest 500 000 krooni. Eesti Näituste AS
     võõrandas 30.05.2006 XXX kinnistu OÜ-le PP Int Grupp ja pooltevahelise lepingu
     punktis 2.1.3 kinnitas müüja piiride muutmise kokkuleppe olemasolu. Samuti viidati
     maakorralduslikele toimingutele 23.04.2007 OÜ PP Int Grupp ja AS-i SBM Pank
     vahel sõlmitud lepingus. 17.04.2008 võõrandati XXX kinnistu hagejale I ja alates
     09.05.2014 on kinnisasja omanikuks 109/3301 osas taas hageja II, kes hagejate vahel
     28.04.2014 sõlmitud kinnistu mõttelise osa tasuta võõrandamise lepingu, kaasomandis
     oleva kinnistu valdamise ja kasutamise korra kokkuleppe ning asjaõiguslepingu alusel
     sai oma ainuvaldusse ja -kasutusse maa suurusega 109m². Seejuures läheks hagejate
     kokkuleppe kohaselt hageja II kasutusse ka hagetav maatükk suurusega 394m².
     04.06.2015 esitatud teesides rõhutasid hagejad, et vahetegemine hagejatel ei oma
     õiguslikku tähendust, sest hageja I aktsiad kuuluvad 100% hageja II alaealisele tütrele,
     keda esindab hageja II, ning ka vaidlusalust maad ja sellel paiknevat rajatist hooldasid
     koos hageja II ja tema poeg K, kes on hageja I juhatuse liige.

8.   Kinnistute piiride muutmine 2008.a kehtinud seaduse alusel ei olnud võimalik
     detailplaneeringut kehtestamata. Seetõttu telliti maa-ala dendroloogiline
     inventeerimine ja esitati 22.09.2008 Tallinna Linnaplaneerimise Ametile (TLPA)
     vastav taotlus, mis võeti menetlusse.

9.  22.09.2008 pöörduti kohtutäituri poole, kuna XXX kinnistu omaniku OÜ PP Int Grupp
    suhtes oli algatatud täitemenetlus ning hagejad soovisid vältida kinnistuga seonduvat
    õiguslikku segadust. Hageja I arvati täitemenetluse osaliseks. Tartu Maakohtu
    05.01.2009 otsusega tsiviilasjas nr 2-08-78381 kuulutati välja OÜ PP Int Grupp
    pankrot. 30.03.2010 müüs pankrotihaldur OÜ-le PP Int Grupp kuulunud XXX kinnistu
    AS-ile Hert-Transport. Vara enampakkumise aktis oli viide maakorralduslikele
    toimingutele.
10. Tallinna Linnavalitsuse (LV) 20.06.2012 korraldusega nr 915 algatati hageja II
    avalduse alusel detailplaneering, mille peaeesmärgiks oli lõpule viia 1999.a
    kokkulepitud ja 2006.a vormistatud kinnistute piiride muutmise kokkulepe.
    Detailplaneeringu menetlemise käigus asus TLPA seisukohale, et 1999-2000.a
    ehitatud ühtse rajatise seadustamiseks on vajalik koostada ehitusprojekt, mis tuleb
    kooskõlastada vastavate ametitega. Hagejate sõnul on praeguseks ajaks see töö tehtud
    ning projekt on ehitus- ja kasutusloa saamiseks esitatud TLPA-le. Nõude esitamisel
    lähtus ka TLPA seisukohast, et vaadeldavate hoonete ja rajatiste näol on tegemist
    funktsionaalselt koostoimiva ehitusliku kompleksiga, mida võib käsitleda ühe
    rajatisena. Kuna märgitud rajatise ehitusalune pind kokku ületab 60m², tulevat selle
    seadustamiseks koostada nõuetekohane ehitusprojekt. Hagejad leidsid, et TLPA nõue
    ehitusprojekti koostamiseks, et saada ligi 15a tagasi valminud rajatisele ehitus- ja
    kasutusluba, ei tuginenud seadusel ega tervel mõistusel. XXX kinnistu omanik AS
    Hert-Transport kooskõlastas 18.06.2010 detailplaneeringu. Sama oli 16.06.2010
                                                                                                6

       teinud ka XXX asuva kinnistu omanik OÜ INC Partner. 12.07.2011 toimus
       pankrotistunud OÜ INC Partner vara enampakkumisel müük ning selle omandas
       kostja II juhatuse liige PA, kes omandas ka XXX kinnistust 3464/4864 mõttelist osa
       12.12.2013. PA helistas hagejale II 2011.a augustis ja avaldades soovi kohtuda, kuna
       ta oli omandanud XXX kinnistu mis kuulus detailplaneeringuga hõlmatud maa-alasse.
       Seejärel kohtuti hageja II büroos ning kostjale II edastati kogu informatsioon, mis
       seondus detailplaneeringuga.

  11. 06.06.2012 sai XXX kinnistu omanikuks kostja I. 30.05.2012 lepingu punktide 1.6 ja
      1.7 ning 1.6.3 kohaselt on lepingu esemeks olev kinnistu hoonestamata. Lepingu
      punkti 1.6.8 kohaselt ei oma lepingu esemel asuvad hoone ja rajatis kasutusluba, kuid
      vastav taotlus on menetluses. Seejuures ei ole valdust vaidlusalusele maale ega sellel
      asuvale rajatisele kostjale I kunagi üle antud. See ei olnud ka võimalik, sest
      vaidlusalune maa oli XXX kinnistust võrkaiaga füüsiliselt eraldatud. 05.06.2012
      saatsid kostjad TLPA-le avalduse, milles paluti detailplaneeringut mitte algatada.
      29.08.2012 nõudis kostja I planeeringusse muudatuse sisseviimist. TLPA kinnitas
      20.09.2012 kirjaga nr 3-2/1481-1, et kostja I vastuväitega arvestatakse. Pärast
      nimetatut toimusid poolte vahel mitmed kohtumised ning kirjavahetus, kus küsimust
      arutati tulemusteta. Kostja I ootas hagejatelt vaidlusaluse maa ostuettepanekut ning
      hageja II oli nõus edasise kohtuvaidluse vältimiseks tasuma 5000 eurot, kuid kostja I
      keeldus.

  12. Hagejate kinnistul asuv eramu on antud alates 19.08.2004 üürile XXXXXXXXXXle.
      Vaidlusalune maa ei kuulu üürilepingu esemesse, kuid kokkuleppel hagejatega
      kasutati keldrit veinikeldrina ja selle kõrvalruumi aiatöömasinate ja -tarvete
      hoiustamiseks. Seega oli vaidlusaluse maa otsene valdus XXXXXXXil. Vaidlusaluse
      maa kaudne valdus jäi hagejatele, kes hooldasid seda regulaarselt kuni 2012.a talveni,
      mil see muutus kostja I tegevuse tulemusena võimatuks. Hagejatel on praegusel ajal
      takistatud asja üle tegeliku võimu teostamine, kuna kostja I on tõkestanud läbipääsu
      majatagusele trepile. Seega on vaidlusalune maa kostjate omavolilises pahauskses
      valduses ja XXXXXXXXXX oli sunnitud loobuma keldri kasutamisest.
      XXXXXXXXXX soovib oma otsest valdust taastada, kuid XXXXXXXXXX ei saa
      antud menetluses menetlusosalisena osaleda. Lisaks on kostjad hävitanud seni
      eksisteerinud võrkaia koos tugipostidega ning purustatud on            võrkaia alune
      paekivimüür ning hävitatud on osa enam kui 10-aastasest hekist, samuti demonteeriti
      kohtumenetluse ajal lehtla. Kostjatel puudus igasugune õiguslik alus lehtla
      demonteerimiseks ja selle osade väidetavaks paigutamiseks hagejatele kuuluvasse
      keldrisse.

  13. Hagejate eesmärgiks on taastada valdus ja endine olukord XXX ja XXX kinnistute
      piiril asuval maal ja sellel paikneval ülepiiriehitisel ning viimase kuuluvuse
      (omandiõiguse) tuvastamine. Hagejatel kui rajatise kaasomanikel ja endistel
      heausksetel valdajatel on tulenevalt AÕS § 40 lõigetest 1-3, § 44 lõikest 1,           § 45
      lõikest 1, § 47 lõigetest 1 ja 2 ning § 80 lõigetest 1 ja 2, õigus valduse kaitsele ja selle
      taastamisele.

Kostjate vastuväited
  14. Kostjad vaidlesid hagile vastu ja palusid jätta selle rahuldamata. Hagejad on oma
       väidetavalt rikutud õiguste kaitseks esitanud ebasobiva hagi ega ei saa üheaegselt kahe
       samasisulise hagiga nõuda samu asju ega esitada korraga samu nõudeid. Hageja I hagi
                                                                                            7

    on muutunud sisuliselt ainetuks ja tuleks jätta rahuldamata ainuüksi seetõttu, et hageja
    I ei oma vaidlusega mingit õiguslikku puutumust. Kuivõrd kostja I võõrandas osa
    kinnistust kostjale II ja sellele on seatud kaasomanike vaheline kasutuskord, mille
    kohaselt on vaidlusalune maa kostja II kasutuses, ei saa hagejate nõuded puudutada
    enam ka kostjat I. Kui aga hagejad kostja I vastu esitatud hagist ei loobu, tuleks jätta
    kostja I vastu esitatud hagi rahuldamata.

15. Vaidlusalusel maal asuvad ehitised ei moodusta funktsionaalselt koostoimivat rajatist,
    kuna objektid paiknevad ruumiliselt teineteisest eemal. Nt on hagejate ja kostjate
    kinnistu piiril paikneva keldri sein eraldatud lehtlast ligi 15m pikkuse tühja kostjate
    kinnistu koosseisu kuuluva maa-alaga. Ehitised ei moodusta funktsionaalselt
    koostoimivat rajatist ka põhjusel, et kõiki ehitisi saab kasutada iseseisvalt.
    Funktsionaalselt koos toimiva rajatise all tuleks mõista sellist rajatist, mille kõik osad
    on teineteisega seotud viisil, et need teenivad teineteise eesmärki üksteisest
    eraldamatult. Antud juhul omavad kõik objektid elulist otstarvet teineteisest sõltumata.
    Kuivõrd funktsionaalselt koos toimiv tervik peaks moodustuma rajatistest, on
    kaheldav ka haljastuse lugemine rajatiseks, kuna ehitiseks loetakse aluspinnasega
    kohtkindlalt ühendatud ja inimtegevuse tulemusena ehitatud terviklikku asja, kuid
    haljastuse näol ei ole eelnimetatuga tegemist, samuti ei ole haljastuse rajamine
    võimalik vaid detailplaneeringuga kehtestatud ehitusalale. Juhul, kui pidada haljastust
    rajatiseks, saaks lugeda ka kogu kahel krundil paiknevat haljastust üheks tervikuks.

16. Kinnistule paigutatud asju (haljastus, valgustus, kõvapinnasega teed, piirdeaiad,
    kivimüür, osa trepist) tuleb lugeda kostjate kinnistu olulisteks osadeks nende
    paigaldamise hetkest ning seetõttu kuuluvad need kostjatele. Kuivõrd rajatiste
    iseseisev tsiviilkäive vallasasjadena ei ole pärast 01.03.2006 üldjuhul võimalik, ei ole
    põhimõtteliselt võimalik ka tunnustada isiku omandiõigust rajatistele, mis on
    kinnistuga püsivalt ühendatud. Ehitis ja selle alune maa ei saa olla tsiviilkäibes ega
    samaaegselt erinevate isikute omandis (v.a hoonestusõiguse puhul).

17. Hagetavaid rajatisi on hagejatel võimalik ümber paigutada XXX kinnistule. Põõsad on
    võimalik ümber istutada, valgustid eemaldada, kõnniteeplaadid teisaldada ning lehtla
    demonteerida ja püstitada muus sobivas kohas. Samuti ei ole keldrisse uue sissepääsu
    rajamine ülemäära mahukas ega kulukas. Kostjatele teadaolevalt jääks uue trepi ning
    keldri uste ümberpaigutamise maksumus koos vajalike ehitustöödega suurusjärku 10
    000 eurot ning on tehniliselt teostatav. Hagejate tellitud umbmääraseid
    ekspertarvamused, mille kohaselt ei ole ümberehitustööd mõeldavad, ei ole
    usaldusväärsed.

18. Asjas ei ole tõendatud, et hagejad oleks ehitiste rajajad või omanikud. Kuivõrd
    hagejad ei ole alati olnud kinnistu omanikeks ja täpset perioodi, millal ehitised
    vaidlusalasele maale rajati, ei ole tõendatud, ei ole ka AÕS § 148 kohaldamise eeldus
    täidetud. Kuigi hagejad väidavad, et ehitised olid püstitatud aastatel 1999-2000,
    nähtub ekspertarvamusest, milles sisalduvatelt joonistelt on lõigatud välja tellija
    andmed, et joonised valgustusele ja jõuseadmetele on tehtud alles 2008a. Ehitamist ei
    tõenda ka hinnapakkumised, kuna osad nendest viitavad L.L.ile kui adressaadile ja
    nendest ei nähtu ehitaja nime. Samuti ei ole tööde eest tasutud nii palju kui hagejad on
    väitnud ja makseid ei ole teostatud isikutele, kellelt väidetavalt töid telliti. Kostjate
    hinnangul võib, juhul kui hagejad keelduvad ehitustööde aluseks olevaid lepinguid
                                                                                               8

    avaldamast, teha järelduse, et nad varjavad teavet ehitisi ehitanud isiku(te) kohta
    sihilikult.

19. Kuna üle piiri ehitamisega ei ole tegemist, kui ehitis asub tervenisti võõral kinnisasjal,
    ei saa vaidlusalusel maal paiknevate ehitiste näol olla tegemist ehitistega üle kinnisasja
    piiri. Kostjad nõustusid vaid, et XXX kinnistul paikneb osaliselt trepp, mis saaks olla
    ainukeseks ehitiseks üle naaberkinnisasja piiri AÕS § 148 mõttes.

20. Heausksust põhjendavad hagejad nende ja kinnistute eelnevate omanike võlaõiguslike
    kokkulepetega. Hageja II ja kinnistu eelmiste omanike võlaõigusliku sisuga
    kokkulepped ei ole kostjatele siduvad ega oma kostjate suhtes õiguslikku tähendust,
    kuna võlasuhted on relatiivsed. Seega ei saa hagejad nõuda kostjatelt võlaõiguslike
    kokkulepete täitmist, vaid kasutada lepingulise suhte rikkumisest tulenevaid
    õiguskaitsevahendeid teise lepingupoole vastu. Kuivõrd võlaõiguslikke kokkuleppeid
    tuleks tõlgendada eellepinguna, mis peaksid antud juhul olema sõlmitud notariaalselt
    tõestatud vormis, on need vorminõude eiramise tõttu ka tühised. Notariaalselt
    kinnitatud avalduse näol Maa-ametile, millega sooviti muuta kinnisasjade piire, on
    tegemist vaid allkirjade õigsuse kinnitamisega. Tühistele kokkulepetele tuginemine ei
    muuda hagejaid heauskseteks. Ka XXX kinnistu eelmine omanik AS Hert-Transport
    eitab mistahes kokkulepete olemasolu. Lisaks kinnitab võlaõiguslike kokkulepete
    puudumist 09.04.2010 kinnistamisavaldus, mille alusel omandas AS Hert Transport
    XXX kinnistu. Kinnistusraamatusse ei olnud 30.05.2013, kui kinnistu omandas kostja
    I, kantud mingeid nähtavaid kitsendusi, millega kostja I oleks pidanud kinnistu
    omandamisel arvestama. Vaidlust ei ole, et ka praegusel ajal puudub
    kinnistusraamatus piiriülest ehitamist lubav asjaõigus.

21. Vaidlusalusele maale väidetavalt hageja II poolt püstitatud ehitised on võõrale
    kinnisasjale ehitatud teadlikult. Kinnistusraamatust, maakatastrist, kinnistu
    müügilepingust ja teistest hagejale II kättesaadavatest andmetest nähtus selgelt, kust
    jookseb kinnistute piir. Hageja II ei eita, et ehitiste püstitamisel oli teada, et ehitatakse
    võõrale kinnisasjale. Olukorras, kus hageja II kinnitas, et teadis, et rajab vaidlusalused
    ehitised võõrale kinnisasjale ilma eksisteeriva asjaõiguseta või muu kehtiva
    kinnistusraamatusse kantud kokkuleppeta, ei saa pidada tema poolt ehitamist
    heauskseks. Ebaseadusliku ehitise omanik ei saa väita, et tegemist oli heauskse
    ehitamisega. Heausksuse eelduseks on, et hagejad arvavad objektiivselt põhjendatult,
    et ehitamine toimub seaduslikult. Ehitiste ehitamiseks puudus ja puudub senini
    ehitusluba, samuti ei ole ehitistel kasutusluba ega kehtestatud detailplaneeringut, mis
    õigustaks ehitiste püstitamist. Kuivõrd maatüki sihtotstarve on 100% sotsiaalmaa, ei
    ole sinna lubatud ehitisi püstitada. Lubade puudumise kui faktilise asjaolu suhtes
    vaidlus puudub.
22. Paljasõnaline ja tõendamata on hageja II väide, et ta tugines ehitiste rajamisel
    töövõtjate seisukohtadele, mille kohaselt ei pidanud nende püstitamiseks ehitusluba
    taotlema. Isegi, kui see asjaolu leiaks tõendamist, ei õigusta see hageja II käitumist.
    Vastavalt õiguse üldpõhimõttele ignorantia juris non excusat ei vabasta seaduse
    mittetundmine seaduse rikkujat vastutusest, eriti arvestades asjaolu, et hageja II kui
    endise vandeadvokaadi näol on eelduslikult tegemist tavakodanikust paremate
    õigusteadmistega isikuga. Hageja II võttis endale teadlikult riski, kui alustas
    ehitustegevust ootamata ära vastavate menetluste tulemusi ning ehitusloa väljastamist
    avaliku võimu poolt. Kui hageja II arvab, et töövõtjad oleksid pidanud talle
                                                                                          9

    ehituslubade taotlemise kohustuslikkusest teatama, tuleks selles osas esitada nõue
    töövõtjate vastu.

23. Kuna ehitatud ei ole heauskselt, puudub kostjatel talumiskohustus. Kuivõrd ehitiste
    ehitamiseks ei täidetud eraõiguslikke ega avalik-õiguslikke nõudeid, tuleb need
    vastavalt seadusele lammutada. Samuti on kostjatel ehitaja pahausksuse korral õigus
    nõuda nende kinnisasja piiridesse ulatuva ehitise osa kõrvaldamist.

24. Asjaolust, et isik on kunagi ebaseaduslikult ehitanud keldri ukse avanema võõrale
    maale, ei saa tuleneda naaberkinnistu omaniku kohustust võimaldada talle läbipääs.
    Ka ei ole võimaliku juurdepääsu tagamise küsimus käesoleva menetluse esemeks.

25. Seoses valduse kaitse nõudega märkisid kostjad, et kuivõrd valduse kaitse hagiga on
    võimalik reguleerida vaid faktilist olukorda ning kaitsta vahetu valdaja õigust asja
    vallata, ja üürnik ega hagejad ise ei kasuta vaidlusalust maad, sh praegusel ajal ka
    keldrit, ei ole võimalik hagejate valdust rajatistele rikkuda. Hagejate poolt
    vaidlusaluse maa valdamine ei ole usutav, kuna hagejatel ei ole sellele otsest valdust.
    Kostjate andmetel ei ole hagejatel eluliselt võimalik vaidlusalusele maale pääseda,
    kuna selleks peaksid nad saama eelneva loa XXXXXXXXXXult, kuid vaidlusalune
    maatükk ei kuulu üürilepingu esemesse. Kostjad on vaidlusaluse maa otsesteks
    valdajateks alates selle vabastamisest XXXXXXXXXXu poolt, kes 01.02.2013 kirjas
    teatas ebaseaduslikult vallatud asja vabastamisest. Kostjad kinnitasid, et hetkel valdab
    vaidlusalust maad kostja II. Kuivõrd veinikelder ning osa trepist kuulusid varem
    XXXXXXXXXXu, mitte hagejate valdusesse, ei saa hagejad tugineda väitele, et
    nende valdust rikuti. Kostjad ei ole teinud hagejatele takistusi nende enda kinnistul
    paikneva vara kasutamiseks. Küll aga ei nõustu kostjad, et hagejad peaksid saama
    teostada valdust võõral kinnisasjal. Kostjate kinnistud moodustavad tiigi kaldal ühtse
    kompleksi ning kostjad ei soovi sinna kolmandaid isikuid. Toimingute näol, mida
    hagejad nimetavad omavolitsemiseks on tegemist omandiõiguse teostamisega.
    Seejuures oli ka tõkke paigaldamise näol tegemist kostja I omandi- ja valdusõiguse
    teostamisega. Ka prokuratuur, tuvastades, et kostjad ei ole omavoli rakendanud, jättis
    nende suhtes kriminaalmenetluse algatamata.

26. Kostjad kinnitasid, et ei lõhkunud kinnistuid eraldanud piirdeaeda. Kui kostja I võttis
    XXX kinnistu otsese valduse 25.06.2012 üle, oli piirdeaed juba lõhutud. Piirdeaed
    asus kostjale I kuuluva kinnistu sees ja jaotas selle osadeks. Kostjatel puudub
    seadusest või lepingust tulenev kohustus taluda oma kinnisasjal võõraid rajatisi.
    Samuti puudub õigusnorm, mille alusel võiks hagejad naaberkinnistu omanikuna
    nõuda, et kostjad rajaks piirdeaia keset enda kinnistut.

27. Kostjad ei nõustu väitega, et vaidlusaluse pinna suurus moodustab 394m². Maa-ameti
    kaardiserveri väljavõtte andmetel moodustab trepp hinnanguliselt 7,7m². Järelikult
    moodustab vaidlusalune pind veel väiksema suuruse. Seega puudub hagejatel
    igasugune alus nõuda u 400m² suuruse kostjatele kuuluva maatüki lugemist hagejate
    kinnistu koosseisu kuuluvaks. Seejuures ei ole nimetatud tuvastushagi nõue
    põhjendatud ka seetõttu, et hagejad ei esitanud hüvitisenõuet ja kohus ei või teha
    otsust nõude kohta, mida ei ole kohtule esitatud.

28. Omandiõiguse tunnustamise nõuded ei ole põhjendatud, kuna hagejad ei ole kostjatele
    kuuluval kinnisasjal paikneva trepi omanikud (kuna trepp paikneb XXX kinnistul ning
                                                                                           10

      on selle oluline osa, siis on trepi omanikeks kostjad). Hagejad ei ole vaidlusaluseid
      rajatisi püstitanud ega tõendanud, et need paiknevad kostjate valduses ja et kostjatel
      puudub rajatiste valdamiseks õiguslik alus.

  29. Hagejate poolt dokumentaalse tõendina esitatud P. P. arvamus on õigusteadlase
      arvamus, mis ei ole tsiviilasja õigusliku olemuse kohta menetluslikult lubatavaks
      tõendiks. Arvamus tuleb jätta vaidluse lahendamisel tähelepanuta. P. P. arvamus on ka
      sisuliselt ebaõige, kuna heausksuse tõlgendamisel toetub subjektiivsele arvamusele,
      mis on vastuolus seadusega ja vastupidine AÕS-i kommenteeritud väljaandes
      esitatule. Mh jääb sellest meelevaldne mulje justkui saaks taimede istutamist ning vilja
      külvamist naaberkinnisasjale lugeda piiriüleseks ehitamiseks AÕS § 148 mõttes. Selle
      seisukohaga nõustumine viiks absurdse järelduseni, et kui maa omanik näeb naabrit
      enda maale vilja külvamas ja teda ei takista, tekib tal sellest talumiskohustus ja keeld
      maad ise kasutada.

Esimese astme kohtu otsus
  30. Harju Maakohus jättis 30.06.2015 otsusega hagi rahuldamata ja kostjate
      menetluskulud solidaarselt hagejate kanda. Menetluskulude rahalist suurust kohus
      kindlaks ei määranud.

  31. Poolte vahel puudub vaidlus alljärgnevate asjaolude üle:
   • hageja I omandas XXX Tallinnas (varasema aadressiga XXX) kinnistu 17.04.2008 S.
      K.ult;
   • hageja II omandas sama kinnistu esialgu 04.06.1998 Eesti Näituste AS-ilt ja uuesti
      109/3301 mõttelises osas kohtumenetluse ajal 28.04.2014 hagejalt I;
   • kostja I omandas hagejate naaberkinnistu XXX AS Hert-Transport pankrotihaldurilt
      30.05.2012;
   • kostja II omandas XXX kinnistust 3464/4864 mõttelist osa kohtumenetluse ajal
      12.12.2013 kostjalt I;
   • alates 19.08.2004 on hagejatele kuuluval kinnistul asuv eramu antud üürile
      XXXXXXXXXX;
   • vaidlusalune maa paikneb XXX kinnistul, kusjuures XXX ja XXX kinnistute vahelise
      piiri kulgemise üle pooltel vaidlus puudub;
   • hageja II teadis vaidlusalusele maale ehitades, et hooned ja rajatised ehitatakse XXX
      kinnistule;
   • praegusel ajal valdab vaidlusalust maad, mis on 12.02.2014 toimunud vaatlusel Maa-
      ameti kaardiserveri väljavõttele märgitud oranžiga (t II kd lk 186), kostja II.
  32. Pooled vaidlevad selle üle, kas vaidlusalusel maal paiknevate hoonete ja rajatiste näol
      on tegemist ehitistega, kas nimetatud hoonete ja rajatiste näol on tegemist
      funktsionaalselt koos toimiva ehitusliku kompleksiga, mida võib käsitleda ühe
      rajatisena, ning kas ehitis või mõni vaidlusalusel maal asuvatest ehitistest ulatub üle
      kinnisasja piiri, samuti kas hagejaid saab pidada ehitajateks ning kas ehitised on
      püstitatud heauskselt. Lisaks vaidlevad pooled selle üle, kes ja millal vaidlusalust
      maad valdas, kuidas valdus on lõppenud ning kas kostjad on vaidlusaluse maa
      omavolilised valdajad.

  33. Kostjad on seisukohal, et hagi kostja I vastu tuleks jätta tervikuna rahuldamata, kuna
      kostja I võõrandas vaidlusaluse osa kinnistust kostjale II ja sellele on seatud
      kaasomanike vaheline kasutuskord, mille kohaselt on vaidlusalune maa kostja II
      kasutuses. Kohus selgitas, et hagejate kui kaasomanike poolt hagi esitamine kostjate
                                                                                          11

    kui kõigi naaberkinnisasja kaasomanike vastu on põhjendatud. Kuigi mõne kohustuse
    (nt kohustuse taastada aed) osas võib kohtuotsus puudutada üksnes ühte
    kaasomanikest, saab kaasomandis oleva asja omandiõiguse ulatust kohtuvaidluses
    tsiviilkohtumenetluse seadustiku (TsMS) § 457 lõikest 1 tulenevalt tunnustada kõigile
    kaasomanikele siduvalt üksnes juhul, kui menetluses osalevad kõik kaasomanikud
    kaashagejatena ja -kostjatena TsMS § 207 lõike 3 mõttes. Nimetatud seisukohale on
    asunud ka Riigikohus lahendi nr 3-2-1-67-12 punktis 34. Kohus analüüsis hagejate
    nõudeõigust kostjate vastu alljärgnevalt iga esitatud nõude osas eraldi.

34. Pooled ei vaidle, et enamus vaidlusalustest hoonetest ja rajatistest asuvad kostjate
    kinnistul. Samuti on hagejad seisukohal, et vaidlusalused hooned ja rajatised on maaga
    püsivalt ühendatud. Seega on nimetatud hooned ja rajatised vastavalt tsiviilseadustiku
    üldosa seaduse (TsÜS) § 54 lõikele 1 XXX asuva kinnistu olulisteks osadeks ning
    kuuluvad selle kinnistu igakordsele omanikule. Sama sätte lõike 2 kohaselt ei ole
    kinnisasja oluliseks osaks üksnes võõrale maale asjaõiguse alusel püstitatud ja maaga
    püsivalt ühendatud ehitis, samuti maaga mööduvaks otstarbeks ühendatud asi ja
    kinnisasjal paiknev tehnovõrk või -rajatis. Seejuures muutub sama sätte lõike 3
    kohaselt ka asjaõiguse lõppemisel maatükile jäänud ehitis selle maatüki oluliseks
    osaks. Samuti on asjaõigusseaduse rakendamise seaduse (AÕS RakS) § 14 lõike 1
    kohaselt maakasutusõiguseta või ehitusloata püstitatud ehitis, mis on maaga püsivas
    ühenduses, maatüki oluline osa. Ehitiste väidetava ehitamise ajal kehtinud AÕS § 137
    kohaselt oli maatükiga püsivalt ühendatud ehitis teise isiku omandis ainult siis, kui see
    oli ehitatud hoonestusõiguse alusel. Ka vastavalt Riigikohtu lahendi nr 3-2-1-67-02
    punktile 9 ja lahendi nr 3-2-1-33-05 punktile 13 saavad maatükiga püsivalt ühendatud
    rajatised kuuluda teisele isikule vaid siis, kui need rajatised on asjaõiguse olulised
    osad. AÕS § 60 lõike 2 järgi võivad omaniku õigused olla kitsendatud ainult seaduse
    või teiste isikute õigustega. Kinnisomandi kitsendused võivad AÕS § 140 järgi olla
    seadusjärgsed või seatud kohtuotsuse või tehinguga. AÕS § 141 lõike 1 kohaselt
    kehtib seadusjärgne kitsendus kinnistusraamatusse kandmata. Sama sätte lõike 3
    kohaselt kehtib kohtulahendi või tehinguga seatud kitsendus, samuti selle kitsenduse
    muutmine või lõpetamine, kolmandate isikute suhtes üksnes juhul, kui see on kantud
    kinnistusraamatusse.

35. Eeltoodust tulenevalt võiks hagejate omandiõiguse aluseks olla esmajoones
    kinnisasjade omanike vaheline kokkulepe, mida aga antud juhul ei ole. Asjas ei ole
    tuvastatud ka, et kinnistute kohta avatud kinnistusregistri osadesse oleks kantud asju
    koormavaid asjaõigusi. Seega saavad praegusel juhul tulla kõne alla üksnes
    seadusjärgsed kitsendused. Tartu Ringkonnakohtu 17.11.2014 otsuse asjas nr 2-11-
    12581 punktis 8 märgitakse, et olukorda, kus maaga püsivalt ühendatud ehitis ulatub
    üheaegselt mitmele kinnisasjale, reguleerib kehtivas õiguses sisuliselt üksnes AÕS
    § 148, milline on käsitatav TsÜS § 54 lõike 1 ja TsÜS § 55 lõike 1 suhtes erinormina.
    AÕS §-ga 148 seatakse esikohale hoone terviklikkus, lugedes ehitise tervikuna selle
    kinnisasja osaks, mille piiridest ta väljub ja kaldudes seega kõrvale TsÜS § 54 lõikes 1
    sätestatud üldpõhimõttest.

36. Tulenevalt eeltoodust analüüsis maakohus järgnevalt AÕS §-s 148 sätestatud
    eriregulatsiooni. Kohus juhindus, arvestades Riigikohtu lahendi nr 3-2-1-141-04
    punktiga 14, hagejate nõuete lahendamisel 01.07.2003 jõustunud ja otsuse tegemise
    ajal kehtivast AÕS § 148 regulatsioonist ja leidis, et vaidluse lahendamiseks tuleb teha
    selgeks, kas vaidlusalusele maale ehitatud hoonete ja rajatiste näol on tegemist
                                                                                             12

    ehitisega AÕS § 148 lõike 1 mõttes, kas nimetatud ehitis ulatub üle kinnisasja piiri
    ning kas ehitis on püstitatud heauskselt.

37. Juhindudes mh AÕS kommenteeritud väljaandest (AÕS I, komm vlj, koostajad P. V.,
    I. Kull, V. K., M. K., T. P., Juura, Tallinna Raamatutrükikoda, 2014, lk 576, edaspidi
    AÕS I), lähtus kohus ehitise termini sisustamisel alates 01.01.2003 kehtiva
    ehitusseaduse (EhS) § 2 lõigetest 1-3 ja ehitiste väidetava ehitamise ajal kehtinud
    planeerimis- ja ehitusseaduse (PES) § 38 lõigetest 1-3. Samuti tõi võrdluseks alates
    01.07.2015 jõustuva ehitusseadustiku (edaspidi EhS I) § 3 lõigetes 1-3 sätestatu.
    Kohus asus seisukohale, et hagetavatest objektidest saab lugeda EhS-i tähenduses
    eraldivõetuna hooneteks keldrit ja lehtlat ning rajatisteks treppi, trepi- ja
    maavalgustust, kõvapinnasega teed, piirdeaedu ja võrkaia alust kivimüüri taimedele.
    Madal- ja kõrghaljastust, mis on küll vastavalt TsÜS § 54 lõikele 1 kinnisasja
    olulisteks osadeks, ei saa pidada ehitiseks EhS-i mõttes, kuivõrd taimede istutamist ei
    saa pidada ehitamiseks, samuti ei kohaldu haljastamisele EhS-i nõuded.

38. Järgnevalt võttis kohus seisukoha, kas vaidlusalusel maal asuvate hoonete ja rajatiste
    näol on tegemist funktsionaalselt koos toimiva ehitusliku kompleksiga, mida tuleb
    käsitleda ühe rajatisena. Kohus leidis, et antud juhul ei ole nimetatu näol tegemist
    funktsionaalselt koos toimiva ehitusliku kompleksiga. Ekspertarvamustest TR
    1655/2013 (t I kd lk 28-44) ja TR 1655-2/2014 (t IV kd lk 114-139) ei nähtu, kuidas
    ekspert järeldusteni jõudis. Arvamustes ei ole välja toonud põhjuseid, miks eksperdi
    hinnangul on tegemist funktsionaalselt koos toimiva ehitusliku kompleksiga ja miks ei
    saa objekte eraldi kasutada. Samuti ei tõenda vaidlusalust asjaolu TLPA 23.08.2013
    kiri (t II kd lk 68 ja IV kd lk 64-65), kuna tegemist ei ole analoogse olukorraga, sest
    vaidlusalustel objektidel ei ole ühtset funktsiooni. Ehitised paiknevad ruumiliselt
    teineteisest eemal, nt hagejate ja kostjate kinnistu piiril paikneva keldri sein on lehtlast
    ligi 15m kaugusel, ega toimi funktsionaalselt koos, kõiki ehitisi saab kasutada
    iseseisvalt ja omavad iseseisvat otstarvet teineteisest sõltumata. Funktsionaalselt koos
    toimiva rajatise all tuleks mõista rajatist, mille kõik osad on teineteisega seotud viisil,
    et need teenivad teineteise eesmärki üksteisest eraldamatult. Määravaks ei saa pidada
    eksperdi välja toodud asjaolu, et ehitised on planeeritud ja ehitatud proportsioonis ning
    lähtuvad lehtla asukohast, kuna sellisel juhul oleks võimalik vaadelda ühtse rajatisena
    kõikvõimalikke hooneid ja rajatisi, mis on ehitatud kindlas suunas ja proportsioonis.
    Nimetatud põhjusel ei saa ka taimestikku vaadelda rajatisena.

39. Sõltumata aga asjaolust, kas tegemist on funktsionaalselt koostoimiva ehitusliku
    kompleksiga EhS-i tähenduses või mitte, asus kohus seisukohale, et antud juhul ei ole
    ehitatud hoonete ja rajatiste näol tegemist ühelgi juhul ehitisega AÕS § 148 lõike 1
    mõttes. AÕS §-s 148 sätestatud ehitise terminit tuleb sisustada sätte eesmärgist
    tulenevalt kitsamalt kui seda näeb ette EhS. EhS-is kui avaliku õiguse valdkonda
    kuuluvas seaduses sätestatud põhimõtteid saab arvesse võtta, kuid kuna nendel ei ole
    eraõigusega otsest seost.

40. AÕS § 148 lõigete 1-3 kohaselt peab ehitis ulatuma üle kinnisasja piiri, samuti
    kasutatakse AÕS § 148 lõikes 1 ja 4 väljendit piiridest väljuma. Erialakirjanduses
    kasutatakse lisaks sõnastust, et ehitise mitteoluline osa peaks lähtuma kinnisasjalt
    naaberkinnisasjale ja AÕS § 148 kohaldamiseks ei ole alust siis, kui ehitis asub
    tervenisti võõral kinnisasjal (AÕS I, lk 577). Kuivõrd AÕS § 148 eesmärk on kaitsta
    isikut, kes heauskselt on ehitanud oma ehitise üle kinnisasja piiri osaliselt
                                                                                               13

    naaberkinnisasjale, kaitstes teda olukorras kui piiril olev ehitis laguneks tervenisti,
    saab ehitiseks AÕS § 148 mõttes olla reeglina üksnes üks hoone või rajatis, mitte
    hoonete ega rajatiste kogum, mis on seejuures kinnisasja omanikule vajalik või kasulik
    ja mis vajab seetõttu seadusandja kaitset. Antud juhul taotlevad hagejad, et kohus
    tuvastaks, et ülepiiriehitiseks on hooned ja rajatised, mis asuvad maa-alal pindalaga
    394m² ja paiknevad hagejatele kuuluva kinnistu kõrval. Kohtu hinnangul ei saa asuda
    seisukohale, et vaidlusalusel maal asuvad hooned ja rajatised oleksid mitteoluline osa
    ehitisest, ulatuks üle piiri, väljuks piirist või lähtuks sellelt. Üle piiri olevaks ehitiseks
    saab lugeda üksnes ühte hoonet, mis peab piiridest väljuma. Antud juhul tuleb
    arvestada ka asjaoluga, et koostoimiv rajatis ei ole vajalik ega kasulik, vaid pigem
    toreduslik, kuna rajatisega taotletakse meeldivust ja ilu. Siinkohal ei ole Riigikohus
    lahendi nr 3-2-1-89-11 punktis 12 pidanud õigustatuks ehitamist üle kinnisasja piiri
    isegi muinsuskaitselistel eesmärkidel.

41. Vastavalt AÕS kommenteeritud väljaandele (AÕS, komm vlj, P. P. ja V. K.,
    Õigusteabe AS Juura, Tallinna Raamatutrükikoda, 1996, lk 249, edaspidi AÕS 1996)
    kaitseb AÕS § 148 ehitist kui suurema majandusliku väärtuse ja kasuteguriga asja,
    kuna naaberkinnisasja omanik kaotab tavaliselt tühise osa maatükist, samas kui üle
    piiri olev ehitis võib laguneda tervenisti. Nimetatut rõhutasid ka hagejad 15.07.2014
    hagis, tuues välja, et vaidlusalune maa on kostjatele absoluutselt mittevajalik väike osa
    kinnistust, mis ei mõjuta mingilgi moel kinnistu ülejäänud osa kasutamist ning mida
    kostjad ei saa kasutada muul otstarbel. Kohus märkis, et antud juhul ei saa tingimata
    rääkida asjaolust, et ehitistel oleks, arvestades vaidlusaluse maa asukohta, suurem
    majanduslik väärtus, samuti ei saa rääkida suuremast kasutegurist, kuivõrd ehitisi ei
    saa kasutada elamiseks ega neid ei soovita kasutada ka muuks tegevuseks, mis
    õigustaks kostjate omandiõiguse piiramist. 394m² maa-ala näol ei ole tegemist tühise
    osaga kostjate maatükist ning ükski hagejatele kuuluvale kinnistule ehitatud ehitis ei
    hävine ka hagi rahuldamata jätmise korral. Kuivõrd kehtivas õiguses puuduvad sätted,
    mis võimaldaks ühel kinnisasja omanikul nõuda naaberkinnisasja omanikult talle
    kinnistu üleandmist põhjusel, et kinnistu osa on naabrile mittevajalik, on kõigil
    kinnisasjadel prioriteetsed just tema omaniku huvid. Kui omanik peaks
    esmajärjekorras lähtuma naaberkinnisasjade omanike soovidest, oleks omandiõigus
    suuresti näiv. Nimetatud seisukohale on asunud ka Riigikohus lahendi nr 3-2-1-33-05
    punktis 13.

42. Kohus võttis järgnevalt seisukoha, kas mõni vaidlusalusele maale ehitatud ehitistest
    ulatub üle hagejatele kuuluva kinnisasja piiri. 12.02.2014 toimunud vaatlusel
    kinnitasid pooled, et ei vaidle asjaolu üle, kus paikneb XXX kinnistu ja XXX kinnistu
    vaheline piir (t II kd lk 182). Vaatlusel kohus tuvastas, et igal juhul ei ole ehitiseks üle
    kinnisasja piiri lehtla, mis asub kostjate poolt esitatud 25.08.2014 Maa-ameti
    kaardiserveri väljavõttest (t IV kd lk 190) nähtuvalt selgelt kostjatele kuuluval
    kinnistul. Samuti tuvastas kohus, et ehitiseks üle kinnisasja piiri ei ole kõvapinnasega
    teed, piirdeaiad naaberkinnistu ja tiigiga ning võrkaia alune kivimüür taimedele.
    Vaidlusalune haljastus asub samuti kostjatele kuuluval kinnistul. Ainuke üle kinnisasja
    piiri olevaks ehitiseks on trepp ning trepi- ja maavalgustust (t II kd lk 182, 192).
    Hagejatele kuuluval kinnistul asub osa trepimademest ja 6 astet (t II kd lk 188, 189),
    kostjatele kuuluval kinnistul osa trepimademest ja 12 astet (t II kd lk 190).
    Ekspertarvamuse TR 1655/2013 (t I kd lk 28-44) kohaselt asub elektrikilp ja
    valgustuse lülitid XXX kinnistul (t I kd lk 31-32). See asjaolu on tuvastatud ka
    12.02.2014 vaatlusel (t II kd lk 182).
                                                                                            14



43. Pooled ei vaidle, et kelder asub kinnisasja piiril, so mitte üle hagejate kinnisasja piiri.
    Seejuures ei ole kostjad hagejatele keldri asukoha kohta etteheiteid teinud. Hagejad,
    nõustudes, et juhul, kui keldri uksed on kinni, asub kelder kinnistu piiril, märkisid, et
    kui keldri uksed avada, on kelder üle piiri. Tõendamaks, et keldri uksed peavadki
    asuma üle kinnisasja piiri, kuna keldrit ei ole võimalik ümber ehitada, esitasid hagejad
    ekspertarvamuse TR 1655-1/2014 (t III kd lk 35-40), mille kohaselt oleks keldri, mis
    asub XXX kinnistul (t III kd lk 37), ümberehitustööde maksumus võrreldav uue keldri
    ehitusmaksumusega (t III kd lk 38). Hagejate ekspertarvamustes ei ole välja toodud,
    kui suured keldri ümberehitamise kulud tegelikult oleksid. Ka ei ole välistatud, et
    ümberehitamine on tehniliselt võimalik. Kohtu hinnangul ei saa asuda seisukohale, et
    kelder tuleks antud juhul lugeda üle kinnisasja piiri olevaks ehitiseks. Kuivõrd keldri
    uksed on ehituslikult võimalik ümber ehitada ja hagejate poolt keldri ehitamine nii, et
    ehitise uksed avanevad naaberkinnisasjale, ei ole põhjendatud, ei lugenud kohus
    keldrit üle kinnisasja piiri olevaks ehitiseks.

44. Järgnevalt võttis kohus seisukoha, kas hagejaid saab pidada ehitiste ehitajateks. AÕS
    §-st 148 tulenevate nõuete üheks eelduseks on asjaolu, et hagejad on ehitised ehitanud,
    so oleksid ehitajad, mille all tuleks mõista ka kinnisasja omanikku, kes ehitab või
    laseb ehitada (AÕS I, lk 577). Kohus luges tõendite kogumi alusel tõendatuks, et
    hageja II on vaidlusaluste objektide ehitajaks AÕS § 148 mõttes. Samuti ka hagejat I
    kui kinnistu omanikku praegusel ajal, kelle osanikuks on hageja II alaealine tütar, keda
    hageja II esindab.

45. Järgnevalt võttis kohus seisukoha, kas vaidlusalused ehitised on püstitatud heauskselt.
    AÕS § 148 kuulub kohaldamisele vaid juhul, kui ehitamise näol oli tegemist
    eksitusega, so juhul, kui ehitis sattus võõrale maale kogemata, kuna AÕS § 148
    peamiseks eesmärgiks on kaitsta isikut, kes on ehitanud heauskselt, piirates kahju
    tekitamist seeläbi, et valmis ehitis tuleks maha lõhkuda eksituse tõttu, mille eest
    ehitise omanik ei vastuta. Heausksus AÕS § 148 mõttes tähendab, et isik ei teadnud
    ega pidanudki teadma, et ta ehitab võõrale kinnisasjale (AÕS I, lk 576-577).
    Olukorraga, kus omanik pidi teadma, et ehitab võõrale kinnisasjale või ei teadnud
    raske hooletuse tõttu, on tegemist nt siis, kui ehitamise ajal olid segased piirimärgid
    või alguses kuulusid kinnistud samale omanikule, kuid hiljem müüdi üks neist maha
    või kui kinnistu jagati ebaõigesti (AÕS 1996, lk 250). Praegusel juhul selliseid
    asjaolusid ei esine. Samuti puudub vaidlus selle üle, et vaidlusaluseid objekte ehitades
    hageja II teadis, et ehitab võõrale kinnisasjale. Ka hageja II ise kinnitas 10.02.2015
    kohtuistungil, et loomulikult ta teadis, et ehitab võõrale maale. Samuti kinnitasid
    hagejad 04.06.2015 teesides, et hageja II oli teadlik, et ehitis hakkab paiknema
    üheaegselt kahel kinnisasjal. Vastavalt Riigikohtu lahendi nr 3-2-1-143-12 punktile 16
    saab pahausksuse hindamisel mh arvestada asjaoluga, kui suures ulatuses on üle piiri
    ehitatud. Kuna heauskselt ei tegutse isik, kes ei kontrolli piirialal ehitades, kas
    ehitisealune maa kuulub täielikult tema omandisse, asus kohus seisukohale, et
    heauskselt ei tegutse ka isik, kes alustab ehitamist enne, kui ta saab kinnisasja
    omanikuks, kuivõrd sellisel juhul ei ole välistatud, et ehitaja ei saagi mistahes põhjusel
    omanikuks. Piisav ei ole lootus, et asjaõigus tulevikus seatakse. Nimetatud riski
    kannab ehitaja. Seega kandis kohtu hinnangul hageja II, kes oma ametist tulenevalt
    teadis või vähemalt pidi teadma vorminõuete täitmata jätmise õiguslikke tagajärgi,
    riske ise, alustades ehitamist enne ehitisaluse maa omandamist. Kokkuleppe
                                                                                          15

    nõuetekohaselt vormistama jätmisel ehitatakse ikkagi võõrale maale ja tegemist ei ole
    eksitusega, mistõttu ei ole eelnimetatud tegevus AÕS § 148 kaitse-eesmärgiga kaetud.

46. Vastavalt Riigikohtu lahendi 3-2-1-33-05 mõttest tulenevalt leidis kohus, et asja
    lahendamisel võib omada tähtsust, kas vaidlusalused ehitised on rajatud õiguslikul
    alusel. Kohus analüüsis AÕS RakS § 14 lõikeid 1-2, PES §-e 70, 2 ja 40 ning Tallinna
    ajutist ehitusmäärust. Samuti leidis, et pooled ei vaidle selle üle, et vaidlusalustel
    objektidel puudub kasutus- ja ehitusluba ega ole kinnitatud detailplaneeringut.
    Detailplaneeringu algatamine ei näita, et algatamise aluseks olevat taotlust toetatakse
    ja et see kuulub rahuldamisele. Ka Riigikohtu lahendi haldusasjas nr 3-3-1-8-02 punkti
    8 kohaselt ei tekitata, muudeta ega lõpetata planeeringu algatamisega õigussuhteid.
    Kohus asus seisukohale, et tulenevalt hagejate endi poolt esitatud dokumentidest saab
    teha järelduse, et suurem osa käesoleva asjaga seotud kinnistutele ehitatud ehitistest on
    ehitatud ebaseaduslikult ja hagejad on ehitanud järjekindlalt ka oma kinnistu piiridest
    väljapoole.

47. Kohus leidis, et ei saa lugeda tuvastatuks, et kostja I teadis enne XXX kinnistu
    omandamist hagejate valdusest ning hageja II kokkuleppest XXX kinnistu esimese
    omanikuga. Praeguse asja lahendamiseks ei ole ka nimetatu tuvastamine määrava
    tähtsusega, kuna AÕS § 148 lõike 1 kohaldamiseks on oluline tuvastada hagejate
    heausksus ehitamise ajal, aga mitte kostjate pahausksus lepingute sõlmimisel.

48. Järgnevalt võttis kohus seisukoha, kas lisaks AÕS §-le 148 tuleneb kehtivatest
    õigusaktidest veel sätteid, mis võivad õigustada teise isiku kinnisasja kasutamist,
    kohustades teist isikut seda taluma, ning nõudmaks teise isiku kinnisasjal asuvate
    ehitiste omandiõiguse tunnustamist. Esmajoones saab eelnimetatu aluseks olla
    kinnisasja omanike vaheline kokkulepe, mida käesoleval juhul hagejate ja kostjate
    vahel ei ole. Ei ole tuvastatud ka, et kinnistute kohta avatud kinnistusregistri osadesse
    oleks kantud asja koormavaid asjaõigusi. Seega saavad kõne alla tulla üksnes
    seadusjärgsed kitsendused. Antud juhul ei ole alust kohaldada AÕS § 151, mis
    reguleerib olemasoleva piirirajatise kasutamist. Samuti ei kuulu kohaldamisele AÕS
    § 146, mis reguleerib maa süvendamist ja millega ei saa õigustada üle piiri ehitamist.
    Kõne alla ei tule ka AÕS § 158 kohaldamine, kuna antud juhul ei ole vaidlusalusel
    maal paiknevate ehitiste näol tegemist tehnorajatistega. Kõne alla võiks tulla AÕS
    § 156 kohaldamine. Ka vastavalt Riigikohtu lahendi nr 3-2-1-172-13 punktile 15 peab
    juhul, kui pahauskse piiriülese ehitamise korral jäetakse nõuded AÕS § 148 lõike 2
    alusel rahuldamata, hindama nõudeid AÕS § 156 alusel kui juurdepääsu nõudeid
    avalikult kasutatavale teele. Arvestades käesoleva hagi esitamise eesmärki ja ka
    10.02.2015 toimunud istungil seoses juurdepääsuga arutatut, ei saa pidada juurdepääsu
    küsimust käesoleva hagi esemeks.

49. Vastavalt Riigikohtu lahendi nr 3-2-1-89-11 punktile 15 on AÕS § 148 erisätteks ka
    VÕS § 1055 suhtes, seega võiks kõne alla tulla ka VÕS § 1045 lõike 1 punkti 5
    kohaldamine omandit rikkuva käitumise korral, kuid antud juhul ei saa vaadelda
    kostjate käitumist hagejate omandit rikkuva käitumisena. Ka saab VÕS § 1055 lõike 1
    järgne hoidumisnõue olla suunatud üksnes isiklikult rikkuja vastu. Antud juhul ei ole
    tõendatud, et kostjad oleksid rikkujad.

50. Kuna ei ole täidetud AÕS § 148 alusel ehitise talumiskohustuse eeldused, so
    vaidlusaluste ehitiste näol ei ole kas tegemist ehitistega üle naaberkinnisasja piiri või
                                                                                           16

    ei olnud üle naaberkinnisasja piiri ehitatud ehitised (trepp ja valgustus) ehitatud
    heauskselt, jättis kohus rahuldamata hagejate nõude tuvastada, et osaliselt XXX
    kinnistul ja osaliselt XXX kinnistul paiknevad objektid on ehitiseks üle
    naaberkinnisasja piiri ning XXX kinnisasja osa, rahuldamata. Kuna kohus ei
    tuvastanud, et rajatis oleks hagejatele kuuluva kinnistu osa, kuuluvad vaidlusalusel
    maal paiknevad ehitised kostjatele vastavalt TsÜS § 54 lõikele 1 ja AÕS RakS § 14
    lõikele 1.

51. Kuna kostjatel puudub soov ehitised enda omandisse jätta ja nad on nõus, et hagejad
    need kostjate kinnistult eemaldavad, jättis kohus rahuldamata ka hagejate nõude
    tunnistada hageja II omandiõigust 109/3301 osas ning hageja I omandiõigust
    3192/3301 osas ülepiiriehitise osale, mis paikneb XXX kinnistul.

52. Nõude kohta tuvastada, et XXX kinnisasja piiridesse ulatuva ja XXX kinnisasja osaks
    oleva ehitise osa alla jääva maatüki suuruseks on 394m², märkis Riigikohus
    käesolevas asjas 11.12.2013 tehtud kohtumääruse punktis 19, et hagi õigussuhte
    olemasolu või puudumise tuvastamiseks võivad hagejad TsMS § 368 lõike 1 järgi
    esitada juhul, kui neil on selle vastu õiguslik huvi. Käesoleval juhul kohus leiab, et kui
    vaidlusalune ehitis on hagejate kinnisasja osaks, on selle osa suuruse kindlakstegemine
    oluline hüvitise suuruse kindlaksmääramisel. Kuivõrd lisaks sellele, et antud juhul ei
    ole üle kinnisasja piiri ehitatud ehitiste (trepp ja valgustus) alune pind ühelgi juhul
    394m², ja kohus leidis eelpool, et praegusel juhul ei ole vaidlusalused hooned ja
    rajatised hagejatele kuuluva kinnisasja osa, puudub hagejatel ka tuvastushuvi
    vaidlusaluse maa suuruse kindlakstegemiseks ning kohus jätab nõude rahuldamata.

53. Järgnevalt võttis kohus seisukoha hagejate nõude osas kohustada kostjaid lõpetama
    igasugune tegevus ja/või tegevusetus, mis segab või takistab hagejaid valdamast XXX
    ja XXX kinnistute piiril asuvat ehitist ning tagastama selle otsese valduse hagejale II.
    Nimetatud nõuete näol võib Riigikohtu 11.12.2013 määruse punkti 17 kohaselt olla
    tegemist kas omandi või valduse kaitse nõudega.

54. Valdajale on antud nõudeõigused ja muud õiguskaitse võimalused olukorras, kus
    valdust rikutakse, sätestades valduse rikkumise lõpetamise nõude AÕS §-s 44, ja ka
    juhul, kui valdus võetakse ära, sätestades valduse taastamise nõude AÕS §-s 45.
    Seejuures tuleb valduse kaitseks pakutavate õiguskaitsevahendite rakendamisel
    tõendada valdajaks olemist ja mitte seda, kas valdaja on omanik või on tal
    valdamiseks muu õiguslik alus. Seega saab valdust tagasi nõuda ka isik, kes on asja
    valduse saanud mingi relatiivse õigussuhte alusel või ka isik, kellel asja valdamise
    õigust iseenesest ei olegi (AÕS I, lk 49). AÕS § 36 lõike 1 kohaselt omandatakse
    valdus tegeliku võimu saamisega asja üle või abinõude üle, mis võimaldavad tegelikku
    võimu teostada. Sama paragrahvi lõike 2 järgi piisab valduse omandamiseks senise
    valdaja ja omandaja kokkuleppest, kui omandaja suudab asja üle tegelikku võimu
    teostada. AÕS § 39 lõike 1 kohaselt lõpeb valdus, kui valdaja loobub tegelikust
    võimust asja üle või kaotab selle muul viisil.

55. Kuivõrd kostjad on mh väitnud, et hagejate poolt vaidlusaluse maa valdamine ei ole
    usutav, samuti, et hagejate valdusõigusi rikutud ei ole (t V kd lk 70) (mh põhjusel, et
    hagejad ise ega XXXXXXXXXX ei kasuta vaidlusalust maad), võttis kohus
    seisukoha, kas hageja(te) näol on tegemist valdajatega, kellele kuuluvad valdusega
                                                                                         17

    seotud nõudeõigused. Lisaks eeltoodule võttis kohus seisukoha kes ja mis ajast ning
    mis ajani oli vaidlusaluse maa otseseks ja kaudseks valdajaks.

56. Praegusel juhul anti 30.05.2012 kirjaliku kokkuleppe (t IV kd lk 75) kohaselt XXX
    kinnistu valdus üle kostjale I. Vaidlusaluse maa seniseks otseseks valdajaks oli U. P..
    Ka 30.05.2012 AS-i Hert-Transport, kostja I ja U. P-u vahel sõlmitud lepingu (t I kd lk
    96-106) punktis 1.6.1 kinnitati, et kinnistute otseseks valdajaks oli U. P.. Pooled ei
    vaidle, et hagejate kinnistul asuv eramu on antud alates 19.08.2004 üürile ja üürnik
    kasutas vaidlusalust maad. Kohus luges tuvastatuks, et vähemalt enne kostja I poolt
    XXX asuva kinnistu omandamist oli vaidlusaluse maa otseseks valdajaks alates
    hagejate üürnik. Hagejate sõnul jäi vaidlusalune maa nende kaudsesse valdusesse ja
    nad hooldasid seda kuni 2012.a talveni, mil see muutus kostjate tegevuse tulemusena
    võimatuks. Kohus tuvastas, et hagejad olid vaidlusaluse maa kaudseteks valdajateks
    alates hageja II poolt väidetava suulise kokkuleppe sõlmimisest 1999.a ja hageja I
    poolt kinnistu omandamist 2008.a vähemalt kuni kostja I poolt XXX kinnistu
    omandamiseni. Samuti luges kohus tuvastatuks, et

57. Alljärgnevalt võttis kohus seisukoha asjaolu kohta, millal hagejad ja üürnik valduse
    kaotasid. Kohus tuvastas, et hiljemalt 26.06.2012 oli valdust rikutud, kuid veel
    10.08.2012 ei olnud valdust täielikult ära võetud ja et kostjate valduses oli maatükk
    hiljemalt alates 28.01.2013.

58. Kuivõrd pooled vaidlevad, kuidas üürniku valdus lõppes, võttis kohus nimetatu osas
    seisukoha, arvestades, et vastavalt AÕS § 39 lõikele 1 lõpeb valdus, kui valdaja
    loobub tegelikust võimust asja üle või kaotab selle muul viisil. Kohus tuvastas, et
    üürnik lõpetas vaidlusaluse maa üle tegeliku võimu teostamise selgesti äratuntaval
    viisil, tagastades võtmed hagejale I ja viies keldrist veinid välja. Seega talus üürnik
    seda, et kostja I võttis vaidlusaluse maa enda valdusesse. Üürniku kirjadest ei saa teha
    järeldust, et teda sunniti valdusest loobuma, kuigi need olid saadetud eelduslikult
    samal päeval pärast takistuse paigaldamist trepile. Kohus on seisukohal, et üürnik
    eelduslikult ei teadnud, et hagejatel puudub õiguslik alus vaidlusalust maad vallata
    ning sellest teadasaamisel otsustas loobuda valdusest vabatahtlikult. Seejuures esines
    nõusolek omavolina seostatava teo toimepanemise päeval, mida kohus pidas piisavaks.

59. Hagejate valdus lõppenud ka AÕS § 39 lõike 1 teise alternatiivi järgi, mille kohaselt
    lõpeb valdus siis, kui valdaja kaotab tegeliku võimu asja üle muul viisil kui
    loobumisega. Hagejate puhul ei saa rääkida valdajate nõusolekul toimunud valduse
    äravõtmisest ega hagejate tahtest valdusest loobuda. Kuigi vastavalt AÕS § 39 lõikele
    2 ei lõpeta valdust mööduv takistus või katkestus tegeliku võimu teostamisel, ei saa
    antud juhul pidada valduse kaotust mööduvaks takistuse põhjuste ja kestuse tõttu.
    Lisaks oli hagejate valdus vastavalt AÕS § 35 lõikele 2 pahauskne, kuna nad teadsid
    või vähemalt pidid teadma, et nende valdusel puudub õiguslik alus ja et XXX asuva
    kinnistu omanikul on suurem õigus asja vallata.

60. Hagis viitasid hagejad valduse kaitse sätetele (AÕS §-d 44 ja 45). Pooled ei vaidle
    asjaolu üle, et praegusel ajal ei valda vaidlusalust maad hagejad ega üürnik (kostjate
    kinnituse kohaselt on valdajaks kostja II). AÕS § 44 kohaldamisele ei kuulu, kuna ei
    reguleeri olukordi, kus valdus on ära võetud,. Kohaldamisele kuulub AÕS § 45. Kohus
    kontrollib nimetatud sätte lõike 1 kohaldamise eeldusi: a) nõude esitaja peab olema
    valdaja; b) aset peab leidma valduse äravõtmine; c) nõue esitatakse isiku suhtes, kes
                                                                                         18

    valduse ära võttis või isiku vastu, kes vastutab äravõtja omavolilise valduse
    tagajärgede eest; d) vastav isik peab olema omavoliline valdaja. Seejuures võib
    eelduste esinemise korral isik, kelle suhtes nõue esitatakse, esitada AÕS § 45 lõikest 2
    või §-st 46 tuleneva vastuväite.

61. Kohus on tuvastanud, et hagejad olid vaidlusaluse maa kaudseteks kaasvaldajateks.
    Samuti, et toimus hagejate valduse äravõtmine. Kuivõrd aga nõude rahuldamise
    eelduseks on ka asjaolu, et nõue esitatakse asja otsese valdaja suhtes, kes peab olema
    omavoliliseks valdajaks AÕS § 40 lõike 2 mõttes või vastutama omavolilise valduse
    eest vastavalt AÕS § 40 lõikele 4, tuleb juhul, kui asi on mitme isiku valduses, esitada
    nõue kõikide kaasvaldajate vastu, kes asja väljaandmisega nõus ei ole. Nõudeid saab
    maksma panna üksnes isiku suhtes, kes omavoli toime pani ja seeläbi asja valduse
    valdajalt ära võttis. Juhul, kui omavoli toimepanija annab valdajalt äravõetud asja
    kolmandale isikule üle, ei saa kolmandat isikut omavoli toimepanijana käsitleda ja
    omavoli toimepanija käest ei saa asja välja nõuda, v.a kui ta omavolist teadis.
    Tõendatud ei ole, et kostjatest kumbki või mõlemad oleksid omavoli toime pannud.
    26.06.2012 e-kirjas avaldas kostja I, et 22.06.2012 lõhkus tunnistajate juuresolekul aia
    ära U. P. (t IV kd lk 73). Mõlemad kostjad kinnitasid eraldi kirjades, et nemad aeda ei
    ole puutunud (t V kd lk 51). Kohus tuvastas, et kostjad isiklikult omavoli toime ei
    pannud ja asja valdust valdajatelt ära ei võtnud. Kuivõrd aga kostja I on avaldanud, et
    omavolist osa pani toime U. P. ja kohtule esitatud seisukohas selgitati, et tõkke
    paigaldamise näol oli tegemist kostja I omandi- ja valdusõiguse teostamisega, asus
    kohus seisukohale, et antud juhul teadsid kostjad valduse omandamise hetkedel
    omavoli toimepanemisest, mistõttu on hagejate nõue valduse taastamiseks kostjate
    vastu õigustatud. Kuna aga praegusel juhul valdab kostjate sõnul vaidlusalust maad
    nende vahel sõlmitud kasutuskorra alusel üksnes kostja II, saab nimetatud nõude
    maksma panna üksnes kostja II suhtes.

62. Vastavalt Riigikohtu lahendi nr 3-2-1-85-07 punktile 13 eeldavad nii valduse kaitse
    kui valduse taastamise hagid valduse rikkumise või äravõtmise omavolilisust, mis
    AÕS § 49 lõike 2 järgi tähendab valdaja nõusolekuta ja seadusvastaselt valdamise
    takistamist või valduse äravõtmist. Seejuures loetakse omavoliliseks ka omaniku poolt
    oma asja äravõtmist ebaseadusliku valdaja valdusest, st valduse äravõtmist ei muuda
    õiguspäraseks see, kui kellelgi on asja suhtes õigus selle väljaandmiseks. Omavoliga ei
    ole tegemist aga siis, kui valduse äravõtmine või valduse rikkumine ei toimu
    seadusvastaselt. Seejuures tuleb seadusvastaseks pidada ka sellist jõu kasutamist, mis
    ei toimu konkreetse jõu kasutamist lubava normi alusel. Valduse rikkumise ja valduse
    äravõtmise muudab seaduslikuks üksnes see, kui õiguslik alus esineb konkreetse
    rikkumise jaoks (AÕS §-des 41 ja 149, TsÜS §-des 140 ja 141 ning VÕS §-s 307).
    Kuna seadusest tuleneb, et omavoli on õigusvastane, peab kontrollima õigusvastasust
    välistavaid asjaolusid (AÕS I, lk 40).

63. Kuigi käesoleval juhul ei olnud valduse äravõtmiseks seniste kaudsete valdajate
    nõusolekut ning tegemist oli seadusvastase valduse äravõtmisega, on määrava
    tähtsusega asjaolu, et omavoli saab toime panna üksnes otsese valdaja suhtes. Juhul,
    kui valdus võetakse ära kaudse valdaja tahte vastaselt, kuid otsene valdaja oli valduse
    äravõtmisega nõus, omavolist rääkida ei saa (AÕS I, lk 38). Juhul, kui lisaks otsesele
    valdusele esineb ka kaudne valdus, on määravaks otsese valdaja tahe ja omavoli
    toimepanemine peaks toimuma otsese valdaja nõusolekuta. Antud juhul leidis
    tuvastamist, et otsene valdaja loobus vaidlusaluse maa valdusest vabatahtlikult, seega
                                                                                           19

    ei ole AÕS §-s 45 sätestatud eeldused täidetud ning hagejate nõue valduse
    taastamiseks tuleb jätta rahuldamata.

64. Hagejate nõue valduse taastamise tuleks jätta rahuldamata ka vastavalt AÕS §-le 48,
    mis sätestab nõude välistused ja kaudse valdaja piirangud oma õiguste
    realiseerimiseks. Hagejate nõude maksmapanek on välistatud AÕS § 48 lõike 2 alusel,
    mille kohaselt lõppevad AÕS §-des 44 ja 45 nimetatud nõuded ka siis, kui pärast
    omavoli toimepanemist tuvastatakse jõustunud kohtulahendiga, et omavoli
    toimepanijal on asja suhtes selline õigus, mille alusel ta võib nõuda valdust asjale.
    Vastav kohtulahend võib tekkida ka samas menetluses, milles pannakse maksma AÕS
    §-s 44 või 45 tulenev nõue. Käesolevas asjas kinnistusraamatu väljavõtetega (t I kd lk
    13 ning II kd lk 165) tõendatud, et XXX kogu kinnistu kaasomanikeks on kostjad.
    Seega on kostjatel absoluutne õigus vaidlusalust maad kasutada ja käsutada. Samuti on
    tuvastatud, et hagejatel ei ole õigust vaidlusalust maad vallata ka vastavalt AÕS §-le
    148. Tulenevalt eeltoodust peaks kohus igal juhul, ka siis kui valduse äravõtmine võis
    iseenesest olla lubamatu ja õigusvastane, jätma hagejate nõude rahuldamata, kuna
    rikkuja, kes valdajalt keelatud omavoliga asja tagasi võttis, omab senise valdaja suhtes
    õigust asja vallata. AÕS § 44 eesmärgiks on välistada olukorra endiseks muutmine
    juhul, kus valduse rikkuja või äravõtja peaks küll asja tagasi andma, kuid seda
    olukorras, kus ta saaks asja omandiõigusest tulenevalt kohe jälle oma valdusesse
    tagasi nõuda. See aga ei muuda võimalikku ebaseaduslikku valduse rikkumist ega
    valduse äravõtmist seaduslikuks ega olematuks, vaid välistab üksnes AÕS §-des 44 ja
    45 tulenevad nõuded, jättes muude õiguskaitsevahendite rakendamise võimalused
    muutmata (AÕS I, lk 53-54).

65. Tulenevalt eeltoodust jättis kohus nõude kohustada kostjaid lõpetama igasugune
    tegevus ja/või tegevusetus, mis segab või takistab hagejaid valdamast XXX ja XXX
    asuvate kinnistute piiril asuvat rajatist ning tagastama selle otsene valdus viivitamatult
    hagejale II rahuldamata.

66. Hagejad esitasid ka nõude kohustada kostjaid taastama endisel kujul kinnistuid
    eraldanud piirdeaed. Kohus leidis, et ka selle nõude rahuldamiseks alused puuduvad.
    Nimetatud nõude saab kvalifitseerida VÕS § 1043 järgseks kahju hüvitamise nõudeks,
    milles nõutakse kahju hüvitamist nö natuuras ja mille lubatavust on kinnitanud ka
    Riigikohus lahendi nr 3-2-1-48-10 punktis 35. Nimetatud nõude saaks rahuldada
    üksnes juhul, kui hagejatel oleks erandlikult põhjendatud huvi nõuda kahju hüvitamist
    just natuuras, nimetatud nõue oleks esitatud kahju tekitanud isiku(te) vastu ning
    vastavalt viidatud Riigikohtu otsuse punktile 38 oleks hagejatel ka ehitise taastamise
    õigus ja võimalus. Käesolevas asjas hagejad ei põhjendanud, miks nad ei nõua kahju
    hüvitamist rahas, kuigi esitasid kohtule ekspertarvamuse TR 1655-3/2015 (t V kd lk
    134-144), milles ekspert hindas kahjustuste likvideerimise ehitusmaksumust. Samuti
    ei ole asjas tuvastatud, et kahju tekitasid just kostja(d) ja kohus on tuvastanud, et
    hagejatel ei ole õigust vaidlusalusele maale hooneid ja rajatisi ehitada ning et kostjatel
    puudub seadusest või lepingust tulenev kohustus taluda oma kinnisasja piires võõraid
    rajatisi. Samuti puudub õigusnorm, mille alusel võiks hagejad naaberkinnistu
    omanikuna nõuda, et viimane rajaks piirdeaia keset enda kinnistut.

67. Juhindudes TsMS § 238 lõikest 5 jättis kohus otsuse tegemisel arvestamata vastavalt
    TsMS § 238 lõike 1 punktile 1: 1) hagejate esitatud ehitise vastuvõtukomisjoni akti,
    sest nimetatud tõend ei tõenda hagejate väidete aluseks olevaid asjaolusid ega ole
                                                                                             20

      seega asjassepuutuv, mida hagejad ka ise 21.06.2015 toimunud istungil nentisid;
      2) hagejate esitatud P. P. arvamuse, kuivõrd vastavalt TsMS § 293 lõikele 1 võib
      kohus õigusküsimuses küsida eksperdi arvamust vaid väljaspool Eesti Vabariiki
      kehtiva õiguse, rahvusvahelise õiguse või tavaõiguse väljaselgitamiseks.

Apellatsioonkaebus
  68. 28.07.2015 esitatud apellatsioonkaebuses paluvad hagejad maakohtu otsuse tühistada
       ja rahuldada uue otsusega hagi.

  69. Kohus on jätnud vaidluse all mitteolevate asjaolude loetelust välja asjaolu, et
      vaidlusalune trepp ning avatud ustega kelder asuvad mõlemad naaberkinnistu maal.

  70. Hagejad ei nõustu kohtu seisukohaga, et vaidlusalused hooned ja rajatised, mis asuvad
      XXX maal, kuuluvad TsÜS § 54 lõike 1 alusel nimetatud kinnistu omanikele. Hagejad
      jäävad oma varasemale seisukohale, et hoone püstitamisel oli hageja I teadlik, et
      ehitised hakkavad paiknema üheaegselt kahel kinnisasjal ning tal oli selleks
      naaberkinnisasja nõusolek. See asjaolu on tõendatud tunnistaja I. P.a ütluste ning
      sellega seostatavate dokumentaalsete tõenditega.

  71. Kohus on valesti viidanud ehitiste väidetava ehitamise (so aastatel 2000-2002) ajal
      kehtinud AÕS §-le 137, milline säte kehtis kuni 17.02.1999 ning seda asjaolu ei ole
      menetluses kunagi arutatud.

  72. Kohus rakendas ekslikult AÕS § 141 lõiget 1, jättes tähelepanuta, et TsÜS § 54 lõige
      4, millest tulenevalt on ka üle piiri ehitamise talumist ettenägev õigus kinnisasjaga
      seotud asjaõigus, mis on kinnisasja oluliseks osaks.

  73. Kohus rakendas ekslikult AÕS § 148 lõikeid 1-4. Ekslikud on ka kohtu korduvad
      viited 01.07.2015 jõustunud EhS-le ja selle seletuskirjale. Neid asjaolusid ei ole
      kunagi uuritud ja hagejatel ei olnud võimalust selles osas oma arvamust avaldada.

  74. Kohus asus ekslikule seisukohale, et vaidlusalusel maal asuvate hoonete ja rajatiste
      näol ei ole tegemist funktsionaalselt koos toimiva ehitusliku kompleksiga. Seejuures
      lähtus kohus ekspertarvamusest nr TR 1655/2013, millest ei nähtuvat, kuidas ekspert
      vastavale seisukohale jõudis. Kui kohtule jäi selgusetuks, miks ja kuidas jõudis ekspert
      järeldusteni, tulnuks teda õigeaegselt ja piisava põhjalikkusega küsitleda, vajadusel on
      võimalik eksperti küsitleda ka ringkonnakohtus. Samuti leidis kohus vääralt, et TLPA
      23.08.2013 e-kiri ei ole asjakohane. Kirjast nähtub, et TLPA nõustus eksperdiga, et
      vaidlusalusel maal asuvate hoonete ja rajatiste näol on tegemist funktsionaalselt koos
      toimiva ehitusliku kompleksiga, mida võib käsitleda ühe rajatisena. Hagejad ei ole
      väljendanud seisukohta, et vaadeldavate hoonete-rajatiste näol ei ole tegemist ühtse
      funktsionaalselt koos toimiva rajatisega ega seadnud seda asjaolu kahtluse alla. Kohtu
      vastav tõlgendus 16.07.2013 kirjast on väär. Kohus leidis, et kompleksiga ei ole
      tegemist ka seetõttu, et ehitised paiknevad ruumiliselt teineteisest eemal (keldri seinast
      lehtlani on 15m). Vaidlusaluse maa piirid on paika pannud loodus. XXX kinnistu
      piirist tiigini võib tõepoolest olla 15m, kuid see ei olnud kellegi suvaline valik, vaid
      tegelik olukord. Maakohus ignoreerib ekspertarvamusi, neile kaalukaid ja
      arusaadavaid vastuargumente esitamata. Arusaamatuks jääb kohtu seisukoht, et EhS-i
      regulatsioon funktsionaalselt koos toimivate rajatiste käsitlemise kohta ühtse rajatisena
      ei kuulu asja lahendamisel kohaldamisele. Samuti puudub põhjendus seisukohale, et
                                                                                            21

    vaidlusalused hooned ja rajatised omavad iseseisvaid otstarbeid ning neil puudub
    ühtne funktsioon.

75. Ekslik on kohtu seisukoht, et sõltumata sellest, kas EhS-i mõttes on või ei ole tegemist
    kompleksiga, ei ole vaadeldavate hoonete ja rajatiste näol tegemist ehitisega AÕS
    § 148 lõike 1 mõttes. Lisaks materiaalõiguse ebaõigele rakendamisele puudub kohtu
    seisukohas ka tavaloogika. Kui tegemist on funktsionaalselt koos toimiva ehitusliku
    kompleksiga, mis on käsitletav ühe rajatisena, siis see rajatis asub kaheldamatult
    tervikuna kahe naaberkinnisasja maal. Hoonete ja rajatiste eraldiseisev kasutus ei ole
    põhimõtteliselt funktsionaalse koos toimivuse eeltingimuseks. Vaidlusalusel maa-alal
    paiknevad hooned ja rajatised on tehniliselt koostoimivad. Majandusliku
    (funktsionaalse) ja tehnilise koos toimivuse tuvastamine on alternatiivne, st ei ole
    vajalik tuvastada nende toimivuse üheaegsust. Rajatiste määratlemisel funktsionaalselt
    koos toimivaks rajatiseks ei oma nende ruumiline kaugus ja eraldatus tähtsust.

76. Ekslik on kohtu seisukoht, et ehitiseks AÕS § 148 mõttes saab reeglina olla üksnes üks
    hoone või rajatis, mis on kinnisasja omanikule vajalik või kasulik, kompleks ei olevat
    vajalik ega kasulik, vaid toreduslik, kuna sellega taotletakse ilu ja meeldivust ning üle
    piiri ehitamist ei saa õigustada ilu taotlemisega. Rajatis nägi tõepoolest ilus välja, kuid
    toreduslikkusega ei ole siin tegemist. Arusaamatuks jääb, miks kohus leiab, et
    hagejatele kuuluv kelder koos trepi ja muu osaga rajatisest ei vaja seaduse kaitset.
    Kelder on hagejatele vaieldamatult vajalik ja kasulik elamut teenindav ehitis.

77. Ekslik on kohtu seisukoht, et 394m2 suurune ala ei ole tühine osa maatükist ning ükski
    hagejatele kuuluvale kinnistule ehitatud ehitis ei hävine ka hagi rahuldamata jätmise
    korral. Hagi rahuldamata jätmise korral hävineb kogu vaidlusalune ehitis. Käesoleva
    asja arutamise ajal on lisaks täielikult hävitatud võrkaiale sama saatus tabanud ka
    lehtlat, osaliselt on lõhutud võrkaia alune paekivimüür ja hekk. Hagejad ei tea, millises
    olukorras on kelder, madalhaljastus ning sise- ja välisvalgustid, sest alates jaanuarist
    2013 on neile juurdepääs keldrile ja teistele rajatistele takistatud.

78. Kohus asus seisukohale, et ainsaks üle kinnisasja piiri olevaks ehitiseks on trepp,
    hiljem leidis, et selleks on ka trepi- ja maavalgustus. Kelder ja selle külge ehitatud
    trepp on üks ehitis ning viimane ehitati selleks, et keldrisse ja teistele rajatistele
    pääseda. Kohtu viidatud valgustused ehitati eesmärgil, et trepp ning haljastatud ala ja
    kõnniteed oleks pimedal ajal valgustatud. Neil valgustustel ei ole iseseivat vajadust
    ega otstarvet.

79. Otsuse punktis 83 väljendatud seisukohad keldri osas ei ole õiged ega asjakohaselt
    põhjendatud. Eksperdile ei ole esitatud küsimust uue keldri ehitamise maksumuse
    kohta, sest see ei ole antud asjas oluline. Määravaks oli välja selgitada, kas keldri uste
    ümberpaigutamine on põhimõtteliselt mõistlike kulutustega võimalik. Ekspert asus
    seisukohale, et see ei ole võimalik, kuna oleks võrreldav uue keldri
    ehitusmaksumusega. Kohus on vääralt ja kallutatult tõlgendanud ekspertarvamust TR
    1655-4/2015, leides, et ekspert ei olevat välistanud, et ümberehitamine on tehniliselt
    võimalik. Kui ekspert oleks sellise välistuse esitanud, oleks see olnud väär. Mõttetult
    suurte ja ebamõistlike kulutustega on tehniliselt võimalik mistahes teha. Ekspertiisi
    ülesandeks ei olnud alternatiivse ehitusmaksumuse tuvastamine. Iseenesest eksitav on
    kohtu poolt väljendi „keldri uksed on võimalik ümber ehitada“ kasutamine. Keldri
    uste kui ukseavade mõõtude järgi käsitööna valmistatud ja originaalsete sepistega
                                                                                          22

    varustatud esemete separaatne käsitlemine keldrist kui tervikust ei ole õige sisuliselt
    ega tehniliselt. Kohus on eelnevalt viidatud ekspertarvamuse jätnud sisulise analüüsita,
    ka kostjad ei ole esitanud sellele ühtegi mõistlikult arusaadavat vastuväidet. Tresco
    Ehitus OÜ hinnapakkumine ja EK Projekt OÜ projekt olid kostjate poolt esitatud
    kohtu eksitamiseks. Väär on kohtu seisukoht, et keldri ehitamine nii, et selle uksed
    avanevad naaberkinnisasjale, ei ole ühelgi juhul põhjendatud. Kohtul ei ole seadusest
    tulenevat alust vältida ehituspraktikat, kus piiriülene ehitamine toimub
    naaberkinnisasjade omanike kokkuleppel ja nõusolekul. Selline seisukoht on ka
    vastuolus põhiseaduse (PS) § 32 sisu ja mõttega. Seetõttu on väär ka kohtu seisukoht,
    et keldri näol ei ole tegemist üle kinnisasja piiri oleva ehitisega. Alates 01.07.2015
    jõustunud EhS-i kohaselt piisaks keldri ehitamiseks ehitusteatisest. Eelnev näitab
    ilmekalt, et vastav seadusandlus liigub lihtsustamise ja deformaliseerimise suunas,
    millist asjaolu tuleks ka praeguse asja lahendamisel arvestada.

80. Kohus leidis, et asjas ei kuulu kohaldamisele AÕS § 156 ning selle välistavat mh
    asjaolu, et hagejatele kuuluvale keldrile on juurdepääs kinnisasja eraldiseisvalt osalt
    ning et asjas olevat tuvastatud, et keldri uksed on võimalik tehniliselt ümber ehitada.
    Seisukoht, et keldrile on juurdepääs kinnisasja eraldiseisvalt osalt, on ekslik ja
    vastuolus lisaks muudele tõenditele ka 12.02.2014 toimunud vaatlusel tuvastatud
    asjaoludega. Juba siis tuvastas kohus, et kostjad on paigaldanud trepile takistuse.
    Kostjad seda ei eita ning selle asjaolu üle vaidlus puudub. Olemuselt ekslik on ka
    seisukoht, et keldri uksed on võimalik tehniliselt ümber ehitada. Hagejatel puudub
    igasugune sisuline ja õiguslik kohustus lammutada ligi 15a tagasi ehitatud kelder ja
    trepp. Ekslik on ka kohtu väide, et hagejate juurdepääs keldrile on katkenud nende
    tahtel. Juurdepääs keldrile on takistatud kostjate poolt 2013.a talvel paigaldatud
    takistuste tõttu.

81. Analüüsides ehitiste püstitamise heausksust asus kohus väärale seisukohale, et
    heauskselt ei tegutse isik, kes alustab ehitamist enne, kui ta saab kinnisasja omanikuks.
    Hagejate hinnangul on heauskne ehitaja, keda ei saa süüdistada tahtluses ehitada üle
    piiri naaberkinnisasja omaniku nõusolekuta või raskes hooletuses. Heauskseks
    loetakse alati ehitajat, kes ehitas üle piiri naaberkinnisasja omaniku loal, kuid
    asjaõigust seadmata. Otsuse punktis 92 asus kohus seisukohale, et hagejate väited
    vastavate suuliste kokkulepete kohta on lahknevad ja osaliselt ka vasturääkivad, kuid
    arusaamatuks jääb, milles need lahknevused ja vasturääkivused seisnevad ning milline
    oli nende seos kohtuotsusega.

82. Kohtu oletus otsuse punktis 93, mille kohaselt ei ole välistatud, et hageja II
    lepingupartneri plaanid olid juba muutunud 2000.a kevadel või võisid nimetatud
    toimingute tõttu muutuda hilisemate toimingute ajendiks, on väljamõeldis ega seostu
    asjaoludega. See oletus on vastuolus nii I. P.a ütlustega nii 10.02.2015 istungil kui
    kirjalike dokumentidega. Sellist oletust ei ole asjas kunagi arutatud. Ebaloogilise
    väljamõeldisega on tegemist ka otsuse punktis 95 esitatud oletuse puhul, mille
    kohaselt ei ole antud juhul välistatud, et lepingupool(ed) teadsid, et Maa-ameti
    Tallinna Katastribüroole ja Tallinna Linnakohtu kinnistusametile esitatud avaldust ei
    rahuldata.

83. Väärad on kohtu järeldused, et hiljemalt 22.09.2008 said hagejad aru, et piiride
    muutmise plaani teostumine on välistatud ning vaidlusaluse maa omandamiseks oleks
    pidanud hagejad omandama terve XXX kinnistu (otsuse punkt 97) ning et tõendatud ei
                                                                                         23

    ole, et kostja I teadis XXX omandamisel kinnistu suhtes kehtivast kitsendusest AÕS §
    148 näol (otsuse punkt 99). Kõnealuse kinnistu omandamisel 30.05.2012 pidi M.N aru
    saama ja mõistma keldri, rajatise ja selle aluse maa õiguslikku staatust.

84. Ekslik on kohtu seisukoht, et hagejatel ei ole nõudeõigust VÕS § 1042 alusel ning
    viide Riigikohtu lahendi nr 3-2-1-67-02 punktile 12. AÕS RakS § 14 lõige 1 ei puutu
    asjasse, sest erinevalt Riigikohtu menetluses olnud asjast on antud juhul tegemist
    piiriülese ehitamisega ning rakendub AÕS § 148.

85. Otsuse punktis 105 väidetakse, et ehitiste ehitamise täpne aeg ei ole teada. Kui selline
    probleem oleks tekkinud menetluses ning hagejatel oleks olnud võimalus seda asjaolu
    arutada ning vajadusel täiendavalt tõendada, oleks seda ka tehtud. Kostjatel ei ole seda
    probleemi kunagi tekkinud ning see asjaolu ei olnud vaidluse all. Õige on väide, et
    lehtla kui väikehoone paigaldamiseks oli 2001.a vajalik omavalitsuse kirjalik
    nõusolek, mida ilmselt ei ole. Samas ei ole ühtki mõistlikku põhjust arvata, et seda
    nõusolekut ei oleks tookord saadud ning see ei ole ka õiguslik alus väita, et lehtla on
    pahatahtlikult ja õigusliku aluseta paigaldatud ehitis. Viidetega PES § 40 lõikele 2,
    kuni 30.06.2003 kehtinud Tallinna ajutise ehitusmääruse punktidele 128 (alapunktid 2-
    3) ja 159, 01.01.2003 jõustunud EhS § 15 lõikele 1 ja §-le 72 ning ehitusseadustiku ja
    planeerimisseaduse rakendamise seaduse § 28 lõikele 1 leiavad hagejad, et praegu
    kehtiva EhS kohaselt on kõik hageja I poolt 2000-2002.a püstitatud ehitised, mis
    asuvad vaidlusalusel maal, seaduslikud või takistusteta seadustatavad.

86. Otsuse punktis 107 viidatakse I. P.a ütlustele, kuid ebaõigesti. Maapealset maakivist
    keldrit sealkandis ei eksisteeri. Maa-alune kelder asub XXX maal, mille sihtotstarbeks
    on ärimaa.

87. Otsuse punkti 109 kohaselt ei näitavat detailplaneeringu algatamine (Tallinna LV
    26.06.2012 korraldus nr 915-K), et vastav taotlus kuuluks igal juhul rahuldamisele.
    Samuti näitavat vastava avalduse esitamine TLPA-le 18.04.2013, so 14a peale
    ehitamist, et hagejad ei käitunud ehitiste legaliseerimisel heas usus. Kohtu seisukoht
    on hämmastav, sest hagejad on teinud kõik endast sõltuva kõigi ehitiste
    legaliseerimiseks juba alates 22.09.2008, mil esitati avaldus detailplaneeringu
    algatamiseks TLPA-le. Selle menetlemise käigus pidi toimuma ka kõigi varem
    ehitatud ehitiste legaliseerimine.

88. Kohus leidis, et hagejatel puudus seaduslik alus vaidlusaluse maa valdamiseks.
    Asjaolust, et hagejad pakkusid kostjale I 5000 eurot, järeldas kohus, et hagejad pidid
    aru saama, et vaidlusalune maa tuleks neil kasutamiseks või üürile andmiseks
    omandada. Arusaamatuks jääb, kuidas need asjaolud on omavahel seostatavad.

89. Kohus on kallutatult leidnud, et U. P-u ütlused on ebausaldusväärsed ning seetõttu ei
    ole tõendatud kostja I teadmine hageja II valdusest ja plaanist muuta kinnistute piiri,
    kuna ühtegi sellekohast dokumentaalset tõendit ei ole. Kohus viitas videosalvestisele,
    mille kohta ei ole teada, millal ja miks salvestis toimikusse sattus, kuna vastav määrus
    puudub. Hagejad jäävad salvestise kohta esitatud varasemate seisukohtade juurde.
    Asjaolu, et U. P-u sõnades ja tegudes ilmneb teatud vastuolu, ei anna veel alust jätta
    kõrvale kõik tema ütlused, sh need, mis on kooskõlas muude tõenditega, nt seonduvalt
    XXX kinnistu otsese valduse üleandmisega M.Nile 30.05.2012. 21.05.2015 istungi
    protokollis sisalduv kanne, et „kohus asub vaatlema videosalvestist“, on eksitav. Kus
                                                                                            24

    ja millistel asjaoludel kohus salvestist vaatles, ei ole hagejatele teada. Küll ei
    toimunud see kohtuistungil tehniliste probleemide tõttu.

90. Väär on kohtu seisukoht otsuse punktis 116, milles leitakse, et antud juhul ei saa
    pidada ehitamist heauskseks. Ehitaja ei peagi saama naaberkinnisaja, millele ta naabri
    loal ja nõusolekul on püstitanud piiriülese osa hoonest, omanikuks. Kui ehitaja oleks
    enne ehitamise alustamist omandanud võõra maa, siis oleks see temale kuuluv maa ja
    naabri nõusolek ei oleks enam päevakorras. Teada ei ole, mida peab maakohus silmas
    nõuetekohase nõusoleku all. Samuti ei ole teada, milliseid minimaalseid avalik-
    õiguslikke nõudeid kohus silmas peab. Seetõttu ei saa hagejad esitada ka vastavaid
    põhistatud vastuväiteid.

91. Seisukoht, et mitte kostjad ei ole käitunud hagejate omandit rikkuvana, vaid vastupidi,
    hagejate käitumist saab lugeda kostjate omandiõigust rikkuvaks ning et tõendatud ei
    ole, et kostjad oleksid rikkujad, on ekslik. Hagejad on asjas läbivalt väitnud, et kostja I
    hävitas ilmselt 2012/2013.a talvel vaidlusalust maatükki ja XXX muud osa eraldanud
    võrkaia koos postidega ning paigaldas trepile läbipääsu takistava tõkke; tõkke
    paigaldamist kostjad ei eita, pidades seda õigustatuks; kostjad koos või eraldi on
    osaliselt hävitanud ülalmärgitud võrkaia aluse paekivimüüri ning heki; kostja II
    lammutas lehtla ning väidetavalt paigutas selle tükid hagejatele kuuluvasse keldrisse,
    millele juurdepääs puudub hagejatel senini; lammutamist PA ei eita, kuid peab seda
    õigustatuks; milline on madalhaljastuse ja elektrivarustuse olukord vaidlusalusel
    maatükil, ei ole hagejatele teada, sest neil puudub sinna juurdepääs.

92. Hagi terviktekstis esitasid hagejad taotluse kostjate seaduslike esindajate MN ja PA
    vande all ülekuulamiseks, soovides tõendada võrkaia (koos seda toetanud
    metallpostidega) ja selle aluse paekivimüüri osalist hävitamist, takistuste paigaldamist
    trepile ning maatüki ja rajatise omavolilist valdust. Kohus jättis taotluse rahuldamata.
    TsMS § 267 lõike 1 viimase lause ja § 270 lõike 1 kohaselt võib kohus lugeda
    kirjeldatud asjaolud tõendatuks. Ei ole eluliselt usutav, et keegi kolmas hävitas
    kõnealuse võrkaia koos tugipostidega selleks, et kostja I saaks paigaldada takistuse
    trepile. Kohus ei saa sellises olukorras asuda seisukohale, et hagejate püstitatud
    ehitiste rikkumine kostjate poolt ei ole tõendatud.
93. Kohus eksib, leides, et hageja II poolt 2000-2002.a ehitatud ehitised kuuluvad TsÜS
    § 54 lõike 1 ja AÕS RakS § 14 lõike 1 alusel kostjatele, kuivõrd märgitud sätted ei ole
    käesolevas asjas kohaldatavad. Edasi leidis kohus, et hagejatel puudub tuvastushuvi
    vaidlusaluse maa suuruse kindlakstegemiseks. See ebaõige järeldus tuleneb eelnevast
    ekslikust seisukohast, et vaidlusalusel maal paiknevad ehitised kuuluvad kostjatele.

94. Kohus eksib, leides, et hagejad olid vaidlusaluse maa kaudseteks kaasvaldajateks kuni
    XXX omandamiseni kostja I poolt 30.05.2012. Asjas on tõendatud, et vaidlusalune
    maa jäi hagejate valdusesse ka peale 30.05.2012. Hagejad ei nõustu, et üürnikku ei
    sunnitud valdusest keldrile jm loobuma. Kohus on andnud tõenditele vale hinnangu.
    Kohus lähtub mh enda valest eeldusest, et hagejatel ei olnud õigust vaidlusalust maad
    vallata. Hagejate hinnangul ei loobunud üürnik veinikeldri valdusest vabatahtlikult.
    Seda ei oleks juhtunud, kui ei oleks hävitatud vaidlusalust maatükki eraldanud
    võrkaeda ega paigaldatud füüsilist takistust trepile, mis on ainsaks juurdepääsuteeks
    keldrile. Seetõttu oli üürniku loobumine valdusest ilmselgelt sunnitud.
                                                                                          25

95. Otsuse punktis 134 järeldas kohus, et hagejate valdus oli ära võetud ja seega ka
    lõppenud AÕS § 39 lõike 1 teise alternatiivi järgi. Seejuures märkis kohus, et hagejate
    valdus oli AÕS § 35 lõike 2 järgi pahauskne, kuna hagejad teadsid või vähemalt pidid
    teadma, et nende valdusel puudub õiguslik alus ja XXX omanikul on suurem õigus
    asja vallata. Kohus eksib ning hagejad on eelnevalt oma seisukohta juba põhistanud,
    kuid märgivad täiendavalt. Kui üks isik tahab teise isiku valdusest mõnda asja kätte
    saada ning valdaja ei ole sellega nõus, tuleb isikul, kes teise käest midagi saada tahab,
    pöörduda kohtusse. Naaberkinnisasjade omanike õiguste hindamisel ei saa eelistada
    üht omanikku teisele. Hageja I on teinud kostjatele korduvaid ettepanekuid hoiduda
    omavolitsemisest vaidlusalusel maatükil ja ehitistel ning lahendada vaidlus kohtus.
    Kostjad valisid omavolitsemise tee. Hagejate valduse kaitse nõue ei ole lõppenud ka
    AÕS § 48 lõike 2 mõttes, sest kostjatel ei ole vaidlusalusel maatükil asuvate hoonete
    ja rajatiste suhtes sellist õigust, mille alusel nad võivad valdust endale nõuda.

96. Kohtu järeldus otsuse punktis 135, et üürnik ei soovi oma otsese valduse taastamist
    veinikeldrile, on oletuslik ja vastuolus tema 01.02.2013 kirjaga, milles ta väljendab
    selget soovi kasutada veinikeldrit ka tulevikus.

97. Otsuse punktis 142 leidis kohus, et tegemist oli valduse seadusevastase äravõtmisega,
    kuid tegemist ei olevat kostjate omavolitsemisega, sest valdus võeti ära kaudsete
    valdajate, mitte otsese valdaja tahte vastaselt ning et viimane olevat olnud valduse
    äravõtmisega nõus. Tegelikult ei loobunud üürnik valdusest vabatahtlikult ning soovib
    seda tulevikus taastada.

98. Ekslikud on kohtu seisukohad otsuse punktides 143 ja 144, mille kohaselt on kostjad
    tõendanud, et nendepoolne hagejate valduse rikkumine või äravõtmine ei olnud
    omavoliline ja neil olevat selleks olnud õigus, mistõttu tuleb hagejate nõue jätta igal
    juhul rahuldamata ka AÕS § 48 lõike 2 alusel ning et ka valduse lubamatu ja
    õigusvastase äravõtmise korral tuleb hagejate nõue rahuldamata jätta kui rikkuja, kes
    valdajalt keelatud omavoliga asja tagasi võttis, omab senise valdaja suhtes õigust asja
    vallata. Isik, kes saab valduse, kasutades selleks lubamatut ja õigusvastast omavoli, on
    alati pahauskne valdaja ning kohus ei saa sellist valdust õigustada ega tunnustada
    ühelgi põhjusel.

99. Arusaamatuks jääb, millistele muude õiguskaitsevahendite rakendamise võimalustele
    viitab kohus otsus punktis 145.

100.Kohus, jättes rahuldamata hagejate nõue taastada hävitatud võrkaed, lehtla ja piirdeaia
    alune paekivimüür, oli kallutatud ja erapoolik. Kohus võttis hagejatelt võimaluse
    võrkaia hävitamisega seotud asjaolusid tõendada. Kostjad ei eitanud takistuste
    paigaldamist trepile, pidades seda õigustatuks. 29.01.2015, so kohtumenetluse ajal,
    avastasid hagejad, et vaidlusalusel maal asunud lehtla on samuti hävitatud.
    Kohtumenetluses oli hagejate nõue hävitatud võrkaia taastamiseks endisel kujul.
    10.02.2015 istungil soovis hageja I esialgsel kujul taastamise nõuet laiendada ka
    vahepealsel ajal hävitatud lehtlale ja paekivimüürile. Kohus määras seda mitte lubada,
    leides, et tegemist on hagi muutmisega. Otsuses võttis kohus siiski sisulise seisukoha
    ka viimati nimetatud nõuete osas. Kohus rikkus sellega TsMS § 374 lõike 4 punkti 2 ja
    lõiget 6.
                                                                                            26

  101.Kohus on erapoolikult tõlgendanud ekspertarvamust TR 1655-3/2015 ning andnud
      sellele väära tähenduse. Ei ole usutav kohtu väide, et ekspert hindas kahjustuste
      likvideerimise maksumuseks 2261 eurot. Ekspertarvamusest nähtub, et märgitud
      summa on seostatav üksnes hüvitatud võrkaia, selle postide ja paekivimüüriga, mis
      moodustab hagejate kahjust vaid osa.

  102.Kohus, jättes otsuse punktis 150 arvestamata kaks dokumentaalset tõendit, mh P. P.
      õigusliku arvamuse, on kohaldanud ebaõigesti menetlusnorme. TsMS § 293 lõige 1 ei
      puutu asjasse. Vastavalt sama sätte lõikele 2 esitasid hagejad kohtule (tulenevalt kohtu
      vastavast soovitusest 25.02.2014 määruses) eriteadmistega isiku kirjaliku arvamuse,
      mida hinnatakse dokumentaalse tõendina.

  103.Kohus, leides, et hagejad ei saa tugineda sellele, et vaatluse protokoll ei vastanud
      tegelikele asjaoludele, rikkus TsMS § 243 lõike 6 sisu ja mõtet. Vaatluse protokolli
      avaldamise eelselt ei saanud hagejad mingeid seletusi anda.

Vastustajate seisukoht
  104.Kostjad vaidlesid apellatsioonkaebusele vastu ja palusid jätta selle rahuldamata.

Tsiviilkolleegiumi seisukoht
  105.Ringkonnakohus, tutvunud tsiviilasja materjalidega, leiab, et maakohus on asja
        lahendamisel osaliselt rikkunud oluliselt menetlusõiguse norme, mille tõttu tuleb otsus
        tühistada kahe nõude rahuldamata jätmise osas. Ülejäänud nõuete ja menetluskulude
        jaotuse osas tuleb muuta osaliselt otsuse põhjendusi, kuid otsuse resolutsiooni
        muutmiseks apellatsioonkaebus alust ei anna (TsMS § 657 lõike 1 punkt 21).
        Tühistatud osas teeb ringkonnakohus ise uue otsuse ja jätab kaks tuvastusnõuet
        hagejatel õigusliku huvi puudumise alusel läbi vaatamata (TsMS § 657 lõike 1 punkt
        2, § 423 lõige 2 punkt 1). Muutmata osas järgib kolleegium maakohtu põhjendusi,
        mida tulenevalt TsMS § 654 lõikest 6 käesolevas lahendis ei korda. Menetlusõiguse
        normide rikkumise alusel tehtavad muudatused maakohtu otsuses ei ole oma sisult
        sellised, mis annaksid aluse järeldada apellatsioonkaebuse osalist rahuldamist.

  106.Esmalt võtab ringkonnakohus seisukoha apellatsioonkaebuse lisadena nr 1 ja 2
      apellantide poolt esitatud täiendavate dokumentaalsete tõendite vastuvõtmise taotluse
      kohta. Selgesõnalist vastavat taotlust apellatsioonkaebus ei sisalda, kuid asjaolust, et
      kaks dokumenti on lisatud kaebusele, loeb kolleegium apellantide poolt taotluse
      esitatuks ning lähtub asjaolust, et apellandid soovivad esitada täiendavate tõenditena
      koopiad nende poolt maakohtule 06.02.2015 esitatud avaldusest (t VI kd lk 171-172;
      selle alusel on maakohtus algatatud tsiviilasi nr 2-15-2171 juurdepääsu määramiseks
      hagejate kinnisasjale) ja V. K. 16.01.2013 kirjast Välisministeeriumile (samas lk 173).
      Taotluse põhjenduse kohaselt ilmnes lisade esitamise vajadus vaidlustatud maakohtu
      otsusest. Samas ei sisalda taotluse põhjendused TsMS § 238 lõikes 1 ja           § 652
      lõigetes 3 ja 4 ettenähtud asjaolusid. Taotlusest ei nähtu, millist tähtsust kumbki
      dokumentaalne tõend käesoleva asja lahendamisel omab, samuti miks ei olnud neid
      võimalik maakohtus esitada. Eeltoodu alusel keeldub kolleegium kaebuse lisade nr 1
      ja 2 täiendavate tõendite vastuvõtmisest ja jätab need TsMS § 652 lõike 4 teise lause
      alusel tähelepanuta. Kuna lisad on esitatud elektrooniliselt, siis nende tagastamist
      esitajale ei toimu (Riigikohtu lahend nr 3-2-1-68-14, punkt 19).
                                                                                            27

107.TsMS § 368 lõike 1 kohaselt võib hageja esitada tuvastushagi õigussuhte olemasolu
    või puudumise tuvastamiseks, kui tal on sellise tuvastamise vastu õiguslik huvi.
    Tuvastushagi esitamisel peab kohus kontrollima hageja tuvastushuvi omal algatusel
    (Riigikohtu lahend nr 3-2-1-97-13, punkt 11). Käesolevas asjas selgitas Riigikohus
    hagejate nõuete menetlusse võtmist kaaludes, et õiguslik huvi ehitiste alla jääva
    maatüki suuruse tuvastamiseks võib hagejatel olla juhul, kui kohus leiab, et
    vaidlusalune ehitis on hagejate kinnisasja osa AÕS § 148 lõike 1 mõttes, kuna osa
    suuruse määramine on oluline sama sätte lõikes 4 reguleeritud hüvitise suuruse
    kindlaksmääramiseks (Riigikohtu määrus nr 3-2-1-139-13, punkt 19). Kolleegium
    nõustub maakohtuga (maakohtu otsuse punkt 122), et kuna käesolevas asjas ei leidnud
    tuvastamist, et vaidlusalune ehitis on hagejate kinnisasja osa, siis puudub hagejatel
    õiguslik huvi tuvastada kostjate kinnistu osa suurust. Küll aga jõudis maakohus
    ebaõigele järeldusele, et sellisel juhul tuleb tuvastushagi jätta rahuldamata.
    Kohtupraktikas on asutud seisukohale, et tuvastushuvi puudumisel tuleb menetlusse
    võetud nõue jätta läbi vaatamata TsMS § 423 lõike 2 punkti 1 alusel.

108.Tsiviilasja materjalidest ei saa järeldada ka hagejatel tuvastushuvi olemasolu tuvastada
    iseseisva tsiviilõigusliku nõudega, et vaidlusalune ehitis (trepp, kelder, piirdeaiad,
    madalhaljastus, maavalgustus, aiamaja ja kõvakattega alad) on üle naaberkinnisasja
    piiri ning on hagejate kinnisasja osaks. Asjaolud, kas hagejate poolt esiletoodud ehitis
    (rajatised) asuvad üle kostjate kinnisasja piiri AÕS § 148 mõttes ja on muutunud
    hagejate kinnisasja osaks, kuulusid tuvastamisele hagejate kohustusnõuete ja
    omandiõiguse tuvastamise nõude lahendamise eeldustena. Seega ka see nõue tuleb
    jätta TsMS § 423 lõike 2 punkti 1 alusel läbi vaatamata.

109.Hagejate kahe tuvastusnõude läbi vaatamata jätmine menetluskulude jaotust TsMS
    § 168 lõikest 2 tulenevalt ei muuda.

110.Järgnevalt vastab kolleegium apellatsioonkaebuse väidetele. Kolleegium nõustub
    osaliselt apellantide etteheidetega maakohtu otsuse raskestijälgitavuse kohta. TsMS
    § 442 lõike 8 kohaselt märgitakse otsuse põhjendavas osas kohtu tuvastatud asjaolud
    ja nendest tehtud järeldused, tõendid, millele on rajatud kohtu järeldused, samuti
    seadused, mida kohus kohaldas. Samuti peab kohus otsuses põhjendama, miks ta ei
    nõustu hageja või kostja faktiliste väidetega, ning kõiki tõendeid analüüsima.
    Kohtupraktika kohaselt tuleb otsuse põhjendavas osas võtta küll põhjendatud
    seisukoht kõigi esitatud faktiliste väidete kohta, kuid neid asjaolusid, millel ei ole asja
    lahendamisel tähtsust, tuleb käsitleda lühidalt (Riigikohtu lahendid nr 3-2-1-91-14,
    punkt 17; nr 3-2-1-84-14, punkt 20). Kui menetlusosalise väide ja/või tõend asja
    lahendamisel õiguslikku tähtsust ei oma, puudub kohtul vajadus neid igakülgselt
    käsitleda ja hinnata, vaid piisab lühidast selgitusest, miks tähtsust ei ole. Asja õige
    lahendamise seisukohalt mittevajalike põhjenduste olulises ulatuses otsuses
    kajastamine muudab lahendi äärmiselt raskesti jälgitavaks.

111.Kolleegium on seisukohal, et käesolevas asjas sisaldavad vaidlustatud lahendi
    põhjendused olulises osas maakohtu selliseid seisukohti, mis asja õigeks
    lahendamiseks tähtsust ei oma ja muudavad kohtu mõttekäigu laialivalguvaks. Näiteks
    otsuse punktides 92-100 ja 102-114 analüüsis maakohus hagejate väiteid ja tõendeid
    nende heausksuse kohta ja kostjate väiteid vaidlusaluste ehitiste õigusliku aluseta
    rajamise kohta, samuti seda, kas kostja I teadis XXX kinnistu omandamisel hagejate
    valdusest osale kinnistust ning kinnistu esimese omaniku ja hageja II võlaõiguslikest
                                                                                        28

    kokkulepetest. Samas tuvastas maakohus ise otsuses asjakohaselt, et hageja II
    ehitajana teadis, et ehitab võõrale kinnisasjale. Tsiviilasja materjalidest nähtub, et
    selles osas poolte vahel menetluses algusest peale vaidlust ei olnudki. Samuti asus
    maakohus asjakohaselt seisukohale, et sellisel juhul ei ole hagejate näol tegemist
    heausksete üle piiri ehitajatega AÕS § 148 mõttes. Järelikult puudus maakohtul
    vajadus ulatuslikult analüüsida kõiki hagejate muid väiteid ja nende tõendamiseks
    esitatud tõendeid, millega nad püüdsid tõendada oma heausksust, kuna need ei oma
    asja lahendamise seisukohalt tähtsust. Samuti ei oma ehitajate heausksuse tuvastamisel
    AÕS § 148 mõttes tähtsust, kas ehitatud hooned olid rajatud kõiki avalik-õiguslikke
    norme järgides või mitte. Lisaks ei vaielnud pooled selle üle, et vaidlusalusel maal
    asuvatel ehitistel puudub nii ehitus- kui kasutusluba. Seetõttu puudus maakohtul
    vajadus analüüsida kohaliku omavalitsuse ehitamist, detailplaneerimist jmt
    reguleerivaid akte, samuti hageja I taotluse alusel detailplaneeringu algatamisega
    seotud asjaolusid. Otsuse punktis 115 asus maakohus ka ise seisukohale, et kostja I
    teadmine või mitteteadmine valdusest ja/või kokkulepetest samuti hagejate heausksuse
    tuvastamisel tähtsust ei oma. Samuti saab teha maakohtule etteheiteid hagejate valduse
    kaitse nõude rahuldamata jätmisel otsuse punktides 124-143 kohtu ette toodud
    asjaolude tuvastamist määras, mis oluliselt ületab asja õigeks lahendamiseks vajaliku
    ulatuse. Otsuse punktides 144 ja 145 asus kohus asjakohaselt seisukohale, et hagejate
    valduse kaitse nõude maksmapanek on välistatud AÕS § 48 lõikes 2 sätestatud alusel,
    seega oleks selle nõude lahendamiseks piisanud kostjate omavoli ja neil asja suhtes
    sellise õiguse olemasolu, mille alusel ta võib nõuda valdust asjale, tuvastamiseks.

112.Kolleegium nõustub apellantidega selles, et maakohtu käsitlus otsuse punktis 119
    hagejate nõudest AÕS § 156 alusel väljub käesolevas asjas menetlusest olevatest
    nõuetest ja tuleb jätta otsuse põhjendustest välja. Maakohus rikkus sellise nõude
    analüüsiga TsMS § 439, mille kohaselt ei või kohus otsuses ületada nõude piire ega
    teha otsust nõude kohta, mida ei ole esitatud. Tsiviilasja materjalidest nähtub, et
    juurdepääsu küsimuses on poolte vahel menetluses tsiviilasi nr 2-15-2171. Samuti
    nõustub kolleegium apellantidega selles, et maakohus on põhjendavas osas andnud
    korduvalt (punktides 65, 66, 67, 69, 79) emotsionaalseid hinnanguid hagejate
    tegevusele, mille kohta ei ole kohtumenetluses antud võimalust hagejatel seisukohta
    öelda. Samuti on hinnangud oletuslikud ega oma käesoleva asja õige lahendamise
    seisukohalt tähtsust. Viidatud hinnangud tuleb samuti jätta TsMS § 439 alusel
    maakohtu otsuse põhjendustest välja. Lisaks tuleb jätta maakohtu otsuse punktidest
    148 ja 149 välja hagejate viienda nõudega (kohustada kostjaid taastama endisel kujul
    kinnistuid eraldanud piirdeaed) viited müürile ja lehtlale (aiamajale). Tsiviilasja
    materjalidega on kooskõlas apellantide väide, et 10.02.2015 kohtuistungil avaldasid
    hagejad suuliselt tahet täiendada nõuet selliselt, et lisaks piirdeaia taastamisele
    kohustataks kostjaid taastama ka müüri ja aiamaja, kuid kohus keeldus TsMS § 376
    lõike 1 alusel hagi muutmisest (protokoll t V kd lk 185). Ringkonnakohus ei kontrolli,
    kas maakohtu keeldumine oli kooskõlas TsMS-si sätetega, sest sama seadustiku § 333
    kohast vastuväidet hagejad ei esitanud. TsMS § 333 lõike 2 kohaselt kui
    menetlusosaline ei esita vastuväidet kohtu tegevusele hiljemalt kohtuistungi lõpus, kus
    rikkumine toimus või rikkumisele järgnenud esimeses kohtule esitatud
    menetlusdokumendis, olgugi, et menetlusosaline teadis või pidi viga teadma, ei saa ta
    vastuväidet hiljem esitada. Eeltoodust tulenevalt väljus maakohus hagi piiridest, kui
    käsitles otsuse põhjendustes seonduvalt taastamise nõudega lisaks piirdeaiale ka müüri
    ja aiamaja (lehtlat).
                                                                                          29

113.Hagejad on apellatsiooniastmes endiselt seisukohal, et vaidlusaluse ehitise kui
    funktsionaalselt koostoimiva ehitusliku kompleksi näol on tegemist ehitistega, mida
    kostjad naaberkinnisasja kaasomanikena peavad AÕS § 148 alusel taluma.
    Ringkonnakohus apellantidega ei nõustu ja leiab, et maakohtu järeldused AÕS § 148
    rakendamise eelduste puudumise kohta vastavad tuvastatud faktilistele asjaoludele.
    Kolleegium ei tuvastanud maakohtu poolset tõendite ebaõiget hindamist ega näe alust
    tõendite ümberhindamiseks. TsMS § 232 lõike 1 kohaselt hindab kohus kõiki tõendeid
    seadusest juhindudes igakülgselt, täielikult ja objektiivselt ning otsustab oma
    siseveendumise kohaselt, kas menetlusosalise väide on tõendatud või mitte. Samuti
    kohaldas maakohus asjakohast materiaalõigust. Kolleegiumi veendumust ei mõjuta
    asjaolu, et maakohus tõi otsuse põhjendustes mh välja ka selle tegemise ajal veel mitte
    kehtinud ehitusseadustik. Maakohtu seisukohtadest nähtub selgelt, et seda tehti vaid
    seadusandja tahte ajas kujunemise selgitamiseks. Samal eesmärgil tõi maakohus
    otsuses välja ka mõne kehtetu seadusandliku akti. Lõppjärelduste kujunemisel
    maakohus juba kehtetutele ega veel mittekehtivatele õigusaktidele ei tuginenud.
    Maakohtu järelduste vaidlustamisel tuginevad hagejad samadele väidetele, mille osas
    on kohus juba seisukohad kujundanud ja millega ringkonnakohus nõustub. Tõendite
    hindamisel ei ole ühelgi tõendil kohtu jaoks ette kindlaksmääratud jõudu, kui pooled ei
    ole kokku leppinud teisiti (TsMS § 232 lõige 2). Käesolevas asjas vastavasisulisi
    poolte kokkuleppeid kohtu ette ei toodud ja seega ei olnud kohtu jaoks ette
    kindlaksmääratud jõudu ühelgi poolte esitatud tõendil. Poolte esitatud
    ekspertarvamuste näol on tõenditena tegemist dokumentaalsete tõenditega TsMS
    § 272 lõike 2 kohaselt, kuna maakohus ekspertiisi TsMS § 293 mõttes käesolevas
    asjas ei korraldanud. Hagejad leiavad ka, et maakohus, pidades nende esitatud
    ekspertarvamust TR 1655/2013 ebapiisavaks tõendamaks ehitiste ühtset funktsiooni,
    oleks pidanud eksperti täiendavalt küsitlema. Kolleegium apellantidega ei nõustu.
    Hagimenetlus on põhiolemuselt võistlev menetlus, kus lähtutakse poolte esitatust
    (TsMS § 5 lõiked 1 ja 2, § 7, § 230 lõige 1). Hagimenetluses on poole kohustus
    tagada, et ta esitab piisavad tõendid oma väidete/vastuväidete tõendamiseks. Kohus,
    asudes seisukohale, et menetlusosalise esitatud tõend on ebapiisav või
    ebausaldusväärne, annab esitatud tõendile hinnangu. Vastavalt TsMS § 438 lõikele 1
    hindab kohus tõendeid sisulise lahendi (kohtuotsuse) tegemisel. TsMS § 232 lõike 2
    kohaselt ei ole ühelgi tõendil kohtu jaoks ette kindlaksmääratud jõudu, kui pooled ei
    ole kokku leppinud teisiti.

114.Ringkonnakohus soovib tuua vastuseks kaebusele esile Riigikohtu lahendi nr 3-2-1-
    136-15, milles lahend kuulutati peale käesolevas asjas maakohtu otsuse tegemist ja
    hagejate poolt apellatsioonkaebuse esitamist. Nimetatud lahendis kinnitas Riigikohus
    maakohtu käsitlust, mille kohaselt üle piiri ehitamisel reguleerib selle ehitise talumise
    või kõrvaldamise nõuet AÕS § 148. AÕS § 148 lõikest 2 tulenevalt peab
    naaberkinnisasja omanik taluma piiriülest ehitust, kui ehitis on püstitatud heauskselt
    või asjaõiguse alusel. Heausksuse küsimust nimetatud sätte kontekstis analüüsis
    Riigikohus lahendi punktis 16, millest nähtub, et maakohtu tõlgendus käesolevas asjas
    ühtib kehtiva kohtupraktikaga. Riigikohus rõhutas, et AÕS § 148 lõike 2 mõttes
    tähendab heausksus seda, et ehitaja (kinnisasja omanik) ei teadnud ega pidanudki
    teadma, et ehitab võõrale kinnisasjale. Samamoodi tähendab AÕS § 148 lõike 3
    mõttes pahausksus (vastandub lõikes 2 nimetatud heausksusele), et ehitaja (kinnisasja
    omanik) teadis või pidi teadma, et ta ehitab võõrale kinnisasjale. Käesolevas asjas
    puudub vaidlus nii naaberkinnistute vahelise piiri asukoha kui selle üle, et hagejad
    ehitasid teadlikult üle kinnistu piiri. Käesolevas asjas puudub samuti vaidlus, et
                                                                                            30

    hagejad ehitasid asjaõiguseta. Seega ei saa neid lugeda AÕS § 148 lõike 2 tähenduses
    heauskseteks. Seda järeldust ei muuda asjaolu, et hagejatel oli üle oma kinnisasja piiri
    naaberkinnisasjale ehitamiseks naaberkinnisasja endise omaniku nõusolek.
    Võlaõiguslik kokkulepe üle kinnisasja piiri ehitamise kohta ei lähe uuele omanikule
    üle ega ole seega naaberkinnistu uute omanike (kostjate) suhtes siduv.

115.Seonduvalt hagejate valduse kaitse nõudega nõustub kolleegium maakohtuga selles, et
    kostjatel oleks õigus nõuda valdust vaidlusalusele oma kinnistu osale ja sellest
    tulenevalt on hagejate valduse taastamise nõude õigus lõppenud. Maakohus tuvastas
    kostjate kaasomandiõiguse naaberkinnistule ja sellest tuleneva absoluutse valdus-,
    kasutus- ja käsutusõiguse. Samuti selle, et hagejatel puudub seadusest või tehingust
    tulenev õigus kostjate kinnistu osa vallata. Kolleegium nõustub maakohtuga.
    Tsiviilasjas tuvastamist leidnud asjaolude alusel saab asuda seisukohale, et hagejal II
    oli vaidlusaluse naaberkinnistu osa suhtes selle esmase omanikuga võlaõiguslik tasuta
    kasutamise leping. Puudub vaidlus, et praegu kostjatele kuuluv kinnistu kuulus
    esmaselt Eesti Näituste AS-ile, mille seadusjärgseks esindajaks on I. P.. I. P.i ütlustega
    (t V kd lk 188-190) on tõendatud hagejate väide, et ta andis vaidlusaluse osa
    naaberkinnistust 1995.a hageja II valdusesse eesmärgiga, et tiigiala eest hoolitsetaks ja
    ümbrust korras hoitaks. Tsiviilasja materjalidest ei nähtu kasutamise lepingu tasulisus.
    Eeltoodust tulenevalt saab asuda seisukohale, et hageja II valdas ja kasutas
    vaidlusalust kinnistu osa Eesti Näituste AS-iga sõlmitud tähtajatu tasuta kasutamise
    lepingu alusel (võlaõigusseaduse (VÕS) § 389). Küll ei saa tsiviilasja materjalide
    alusel lugeda tuvastatuks, et nimetatud lepingu järgsed kasutusse andja õigused ja
    kohustused oleksid kas tehinguliselt või seaduse alusel läinud üle kinnistu järgmistele
    omanikele, sh kostjatele.

116.Apellandid on mh esitanud vastuväite maakohtu tegevusele seoses videosalvestise
    tõendina kasutamisega. Kaebuse kohaselt ei ole apellantidele teada, millistel
    asjaoludel salvestis toimikusse sattus ja 21.05.2015 kohtuistungil salvestise uurimist ei
    toimunud. Samas jäävad nad maakohtus (t VI kd lk 52) salvestise kohta esitatud
    vastuväidete juurde. Tsiviilasja pabertoimiku materjalid ei toeta apellantide väiteid.
    Toimikust nähtub, et vastava tõendi (koos videosalvestise stenogrammiga) soovisid
    kostjad esitada 27.02.2015 (t VI kd lk 5-12). 31.03.2015 teatas istungisekretär, et
    taotluses lisades märgitud videosalvestist kohtule ei saabunud (samas lk 35). Järgmisel
    kuupäeval edastati kostjate esindajate poolt videosalvestis CD-plaadil (2tk; samas lk
    36; CD-plaat toimiku VI kd nummerdamata lehekülgede 40 ja 41 vahel). 02.04.2015
    kirjavahetuses teatas hageja II vastuseks kohtu päringule, et ei ole saanud salvestist
    AET-is avada (samas lk 37) ja maakohus saatis talle CD-plaadi, mille kättesaamine
    07.04.2015 V. K. poolt nähtub allkirja-lehelt (samas lk 38, 39). 21.05.2015
    kohtuistungi protokolli kohaselt uuris kohus mh videosalvestist, samuti nähtub
    protokollist, et pooled said salvestise kohta esitada oma seisukohad ja hagejad esitasid
    seisukohad ka kirjalikult (samas lk 49pöördel-50, 52). 27.05.2015 istungi protokolli
    parandamise taotluses (samas lk 54) ei toonud hagejad esile salvestisega seonduva
    ebaõiget kajastamist protokollis. Ka ei nähtu vastuväite esitamine kohtu tegevusele
    04.06.2015 toimunud kohtuistungil (protokoll samas lk 57-58, hagejate kohtukõne
    teesid lk 59-74). Eeltoodust tulenevalt saab kolleegium asuda seisukohale, et kuigi
    toimikust ei nähtu maakohtu selgesõnalist määrust (kirjalikus ega istungil suulises
    vormis) salvestise tõendina vastuvõtmise kohta, käsitles maakohus seda tõendina
    (pooled said esitada seisukohti, uuriti istungil) ja selliselt said maakohtu tegevusest aru
    ka menetlusosalised, kes kohtu tegevusele TsMS § 333 kohaseid vastuväiteid ei
                                                                                       31

    esitanud. TsMS § 333 lõike 2 kohaselt kui menetlusosaline ei esita vastuväidet kohtu
    tegevusele hiljemalt kohtuistungi lõpus, kus rikkumine toimus või rikkumisele
    järgnenud esimeses kohtule esitatud menetlusdokumendis, olgugi, et menetlusosaline
    teadis või pidi viga teadma, ei saa ta vastuväidet hiljem esitada.

117.Lisaks eelnevale on apellandid esitanud kaebuses väited asja maakohtus menetlemise
    väidetava erakordse erapoolikuse kohta, mis väljendus kohtuniku tegevuses
    väidetavalt alates hagi menetlusse võtmise toimingute tegemisest (kaebuse lk-l 2, 9).
    Samas ei sisalda kaebus avaldust kohtuniku taandamiseks, millise õiguse annab
    menetlusosalisele TsMS §-s 23 sätestatud aluste olemasolul seadustiku § 24. Ka ei
    nähtu tsiviilasja materjalidest, et hagejad oleksid maakohtus kasutanud õigust esitada
    kohtuniku taandamise avaldus. Vastavalt TsMS § 25 lõikele 1 on nad seega ka
    kaotanud õiguse vastavat avaldust esitada. Eeltoodust tulenevalt jätab kolleegium
    apellantide väited kohtuniku väidetava erapoolikuse kohta TsMS § 652 lõike 4 alusel
    tähelepanuta.

118.Lisaks juhib ringkonnakohus seoses menetluskulude jaotamisega maakohtu tähelepanu
    TsMS §-le 165, milline ei anna võimalust täiendava põhjenduseta jätta kostjate
    menetluskulud hagi rahuldamata jätmise korral hagejate kanda solidaarselt. Nimetatud
    sätte lõikest 1 tuleneb, et kui otsus on tehtud kaashagejate kahjuks, vastutavad
    kaashagejad menetluskulude eest võrdsetes osades, kui kohus ei määra teisiti. Seega
    eeldab teistsuguse jaotuse kohaldamine TsMS § 442 lõike 8 kohast põhjendust.
    Käesolevas asjas jättis maakohus hagi rahuldamata ja kostjate menetluskulud
    solidaarselt hagejate kanda vastavat otsustust põhjendamata. Seega rikkus maakohus
    selles osas menetlusõiguse norme, kuid kuna kolleegium on TsMS § 651 lõikest 1
    tulenevalt seotud apellatsioonkaebuse piiridega ja kostjad kaebust ei esitanud, puudub
    ringkonnakohtul alus menetluskulude jaotuse osas maakohtu otsust muuta.

119.Käesolevas lahendis käsitlemata apellatsioonimenetluse osaliste väited asja õigeks
    lahendamiseks õiguslikku tähtsust ei oma, mistõttu kolleegium neid
    menetlusökonoomia põhimõtet silmas pidades üksikasjalikult ei käsitle.

120.TsMS § 171 lõike 1 ja § 165 lõike 1 alusel jäävad apellatsioonimenetlusega seotud
    kulud võrdsetes osades apellantide kanda. Kuna maakohus menetluskulusid rahaliselt
    kindlaks ei määranud, kuuluvad need TsMS § 174 lõike 4 teise lause kohaselt
    kindlaksmääramisele TsMS § 177 lõikes 2 sätestatud korras.



       Ele Liiv                  Indrek Parrest                 Imbi Sidok-Toomsalu
   /allkirjastatud               /allkirjastatud                   /allkirjastatud
    digitaalselt/                digitaalselt/                      digitaalselt/
