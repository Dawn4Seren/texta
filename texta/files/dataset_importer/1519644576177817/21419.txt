                                                                         3-15-853




                                  KOHTUOTSUS
                                    EESTI VABARIIGI NIMEL
                                      Tervikotsus


 Kohus                               Tallinna Halduskohus

 Kohtunik                            Lea Kuuse

 Otsuse tegemise aeg ja koht         14.märts 2016, Tallinn

 Haldusasja number                   3-15-853

 Haldusasi                           Tallinna Tehnikaülikooli kaebus SA Archimedes 20.11.2014
                                     otsuse nr 26.2-5/4976 ja 26.11.2014 otsuse nr 26.2-5/5049
                                     tühistamiseks

 Asja läbivaatamine                  istungimenetlus

 Menetlusosalised ja nende           Kaebaja – Tallinna Tehnikaülikool, volitatud esindajad Carri
 esindajad                           Ginter ja Kadri Härginen;
                                     Vastustaja – Sihtasutus Archimedes, esindaja Eve Sild,
                                     volitatud esindaja Priit Lätt.

 RESOLUTSIOON                           1. Jätta kaebus täielikult rahuldamata.
                                        2. Jätta kummagi poole menetluskulud poole enese
                                           kanda.

 Edasikaebamise kord                 Kohtuotsuse peale on õigus esitada apellatsioonkaebus Tallinna
                                     Ringkonnakohtule      30      päeva      jooksul   tervikotsuse
                                     kättetoimetamisest arvates (HKMS § 181 lg 1). Kui
                                     apellatsioonkaebuses ei taotleta asja lahendamist kohtuistungil,
                                     võidakse see lahendada kirjalikus menetluses (HKMS § 182 lg 1
                                     p 9).

I ASJAOLUD

1.Tallinna Tehnikaülikool ( edaspidi kaebaja, ka TTÜ) taotles Euroopa Regionaalarengu
Fondist toetust kahe projekti jaoks. Projektiga 3.2.0200.08-0001 taotles TTÜ toetust Tallinna
Tehnikaülikooli teadusraamatukogu rajamise jaoks ning projektiga 3.2.0201.09-0003 Tallinna
Tehnikaülikooli uue õppehoone jaoks.


                                                                                            1
 Sihtasutus Archimedes (edaspidi vastustaja, ka SA Archimedes) rahuldas 20.11.2008 otsusega
nr 26.2-2/25 TTÜ taotlused rahastuse saamiseks maksimaalselt summas 10 928 891,89 eurot,
toetuse määraga 95%. Esialgset 20.11.2008 rahastamise otsust nr 26.2-2/25 muudeti TTÜ
taotlusel 21.04.2009 otsusega nr 26.2-25-7, 17.12.2009 otsusega nr 26.225-16 ning 25.03.2010
otsusega nr 26.2-2/25-23.

2. Projektide elluviimiseks viis TTÜ läbi mitmeid riigihankeid. Riigihangete nr 115835
“Raamatukogu metallmööbli täiendus“,nr 117099 „Raamatukogu kabinettide mööbel ja
täiendus“, nr 115392 "Raamatukogu täiendavad ehitustööd" ja nr 114541 "Tehnomeedikumi
ruumide rekonstrueerimine" osas leidis SA Archimedes, et nimetatud riigihanked on
korraldatud väljakuulutamiseta läbirääkimistega hankemenetlusena riigihangete seaduse
(RHS) nõudeid rikkudes, sest seadusest tulenevad eeldused nimetatud menetlusliigi
rakendamiseks täidetud ei olnud.
 SA Archimedes kohustas TTÜ-d 20.11.2014 otsusega nr 26.2-5/4976 „Struktuuritoetuse
osalise tagasinõudmise kohta“ (ja 26.11.2014 otsusega nr 26.2-5/5049, millega muudeti
20.11.2014 otsust; edaspidi koos viidatuna tagasinõudeotsus) tagasi maksma 43 691,71 eurot
TTÜ esitas Haridus- ja Teadusministeeriumile vaide tagasinõudeotsusele, mille ministeerium
jättis 03.03.2015 otsusega nr 75 rahuldamata.

3. TTÜ vaidlustas tagasinõudeotsuse Tallinna Halduskohtus, taotledes SA Archimedes
20.11.2014 otsuse nr 26.2-5/4976 ja 26.11.2014 otsuse nr 26.2-5/5049 tühistamist.


II KAEBUSE PÕHJENDUSED

4. Vastustaja on tagasinõudeotsuse tegemisel eksinud HMS §-st 54 tulenevate haldusakti
õiguspärasuse eelduste vastu.
Haldusakti põhjendustes on tuginetud ebaseaduslikele kaalutlustele ja ole sisuliselt hinnatud
õigesti RHS § 28 lg 4 p 2 ega RHS § 28 lg 5 p 1 rakendamise eeldusi. RHS § 28 sätestab
konkreetsed eeldused, mis peavad olema selle menetlusliigi rakendamiseks täidetud ning
vastustaja ei saa tagasinõudeotsusega asuda haldusaktiga seadust tulenevaid eeldusi täiendama.
Vastustaja on kõikide tagasinõudeotsuses nimetatud hangete puhul heitnud kaebajale ette
konkurentsi piiramist turul. RHS § 3 p 4 kohaselt peab hankija tagama olemasoleva konkurentsi
efektiivse ärakasutamise hankel, see ei ole hankija iseseisvaks kohustuseks. Kuna vastustaja on
teinud tagasinõudeotsuses ka ebaseaduslikke soovitusi hangete lihthankena korraldamiseks,
milleks kaebajal igal juhul seadusest tulenev õigus puudub, nähtub sellest kogumis, et
vastustaja ei ole õigesti hinnanud riigihankeõiguse põhialuseid. Seeläbi heidab vastustaja
tagasinõudeotsusega kaebajale ette rikkumisi, mida kaebaja ei saa olla toime pannud..
Vastustaja on kaebajale läbivalt heitnud ette ka vale menetlusliigi kasutamist.
Tagasinõudeotsuses ei ole esitatud põhjendusi, millest selguks, milline oli see hankemenetluse
liik, mida hankija oleks pidanud rakendama.

5.Riigihanke nr 117099 „Raamatukogu kabinettide mööbel ja täiendus“ viis kaebaja läbi
väljakuulutamiseta läbirääkimistega hankemenetlustena RHS § 28 lg 4 p 2 alusel.

Kaebaja alustas 15.12.2008 avatud hankemenetlusega riigihanget „Raamatukogu kabinettide
mööbel“ (viitenumbriga 109998), mille eesmärgiks oli kaebaja uuele raamatukogule sisustuse
hankimine. Nimetatud hanke tulemusena sõlmiti hankeleping 29.06.2009 ning leping täideti
14.09.2009. Hankelepingu maksumuseks oli 127 117,14 eurot ilma käibemaksuta.


                                                                                             2
Eelnevalt nimetatud põhihanke täienduseks alustas kaebaja raamatukogu täiendava mööbli
tellimiseks väljakuulutamiseta läbirääkimistega hankemenetlust “Raamatukogu kabinettide
mööbel ja täiendus” (viitenumbriga 117099) 18.12.2009 ning hanke tulemusena 25.01.2010
sõlmitud leping täideti 26.03.2010. Hankelepingu maksumuseks oli 19 111,18 eurot ilma
käibemaksuta.

5.1.Tagasinõudeotsuses heidetakse kaebajale ette vale hankemenetluse liigi kasutamist,
tagasinõudeotsuses on vastustaja tuginenud mitmetele kaalutlustele, milles enamus ei ole
seotud RHS § 28 lg 4 p-s 2 sätestatud kohustuslike eeldustega väljakuulutamiseta
läbirääkimistega hankemenetluse kasutamiseks.

Vastustaja leiab, et RHS § 28 lg 4 p 2 alusel väljakuulutamiseta läbirääkimistega
hankemenetluse läbiviimiseks puudus alus, kuna kaebaja on ostnud „uusi asju, mida ta oleks
võinud hankida juba varasemalt läbi viidud avatud hankemenetluse (109998) raames“. Selline
kaalutlus on ebaõige. Üheks eelduseks, millal hankijatel on lubatud RHS § 28 lg 4 p 2 alusel
korraldada hanget väljakuulutamiseta läbirääkimistega hankemenetlusena, on see, et ostetakse
uusi asju.
Samuti leiab vastustaja, et „jääb mõistetamatuks, miks ei ostetud täiendava hanke tooteid juba
esimese hankega“ ,nõustuda ei saa ka vastustaja väitega, et kaebaja „oleks pidanud täiendavate
asjade ostmise vajadust ette nägema ning nende hankimine täiendava hankemenetluse kaudu
on hankija hooldus- ja planeerimiskohustuse rikkumine“. Vastustaja leiab, et „hankija peab
olema teadlik, mida ja millises mahus soovitakse asju tellida“. Kuniks hankija on iga
hankelepingu sõlmimisel lähtunud RHS-ist tulenevatest menetlusreeglitest, on ebaoluline,
mitme hankega hankija soovitud tulemuse saavutab. Lisaks ei ole vastustaja viidanud sellise
kohustuse olemasolule RHS-is .
Vastustaja leidis, et väljakuulutamiseta läbirääkimistega hankemenetluse rakendamine oli
õigusvastane seetõttu, et „soetatavad asjad [ei olnud] sedavõrd erilised, et neid oleks pidanud
soetama kindlasti põhihanke võitjalt“. „Erilisuse faktori“ esinemise kontrollimise kohustust
seadusandja hankijatelt nõudnud ei ole, vastustaja selline kaalutlus on ebaõige.
Vältimatu eeldus RHS § 28 lg 4 p 2 rakendamiseks on see, et juurdeostetavad asjad ostetakse
samalt pakkujalt, nagu põhihankegi puhul. Lisatingimus on see, et asjad, mida ostetakse on
mõeldud kas põhihankega ostetud asjade asendamiseks või täiendamiseks.

Vastustaja pidas kaebajapoolseks eksimuseks ka turul valitseva konkurentsi piiramist, kuna
kaebaja esitas hankemenetlusel osalemise kutse üksnes ühele pakkujale. RHS § 28 lg 4 p 2
tuleneb, et hankija saabki nimetatud alusel riigihanget korraldades esitada hankelepingu
sõlmimise ettepaneku üksnes ühele pakkujale.

Asjakohatud ja lubamatud kaalutlused tagasinõudeotsuse tegemisel on ka , et „kuna kaebaja
kasutab soetuste tegemisel avalikke rahalisi vahendeid, siis on oluline, et kõigil või vähemalt
suuremal osal konkreetsel kaubaturul tegutsevatel ettevõtetel oleks võrdne võimalus selles
protsessis osaleda“ ja teiseks, et kuna põhihankes (109998) „oli pakkumuse esitanud viis
pakkujat, oli turul piisavalt pakkujaid, kes oleksid samuti suutnud kaebajale täiendavat mööblit
pakkuda. Kõik viis pakkujat esitasid esialgses hankes pakkumuse, milles pidid mööbli
materjalide omadused ja värvid olema sarnased projektis ja spetsifikatsioonides kirjeldatuga.“.
Hankijal puudub kohustus edendada põhimõtet konkurentsi efektiivseks ärakasutamiseks
riigihankel suuremal määral, kui see tuleneb õiguspäraselt rakendatava hankemenetluse liigi
olemusest. Kuna kaebajal oli seadusega lubatud väljakuulutamiseta läbirääkimistega
hankemenetluse liiki rakendada, siis ei ole võimalik hankijale ette heita riigihangete
üldpõhimõtete rikkumist.

                                                                                              3
Tagasinõudeotsuse põhjenduseks on ka, et „erifunktsiooniga ruumidesse samalt tootjalt mööbli
soetamine ei saa olla hankija jaoks ainuvõimalik lahendus“. RHS § 28 lg 4 p 2 ei sätesta
rakendamise eeldusena, et alust võib kasutada üksnes siis, kui samalt pakkujalt põhihanke järel
ostetud asjade täiendamiseks või asendamiseks asjade ostmine on hankija jaoks „ainuvõimalik
lahendus“.

Vastustaja on leidnud ka seda, ethankega nr 117099 j ostetud asjade maht (15% esialgse
hankelepingu maksumusest) viitab sellele, et tegemist on lubamatu hankemenetluse liigi
rakendamisega. RHS § 28 lg 4 p 2 ei nõua, et täiendavalt ostetavate asjade maht jääks allapoole
konkreetset rahalist piiri võrreldes esialgse hankelepingu maksumusega.

5.2.Lisaks RHS § 28 lg 4 p-ga 2 puutumust mitteomavatele kaalutlustele on tagasinõudeotsuse
ainsaks sisuliseks etteheiteks, et vastustaja üldisel hinnangul „ei saa hoone erinevates ruumides
paikneva mööbli ühtset väljanägemist ja sisustuse terviklikkust käsitleda tehnilise
kokkusobivusena või tehniliste probleemidena käitamisel ja hooldamisel“. Vastustaja selgitab
tagasinõudeotsust ka sellega, et talle jääb „selgusetuks, kuidas on täiendava hankega soetatud
muuseumi tööruumi sisustus seotud põhihankega nr 10998, mille eesmärgiks oli raamatukogu
kabinettide sisustamine kontorimööbliga. Tegemist on eri ruumides paikneva sisustusega, mille
osas tehnilise kokkusobivuse nõue pole asjakohane“.

Teise võimaliku pakkuja tooteid ei olnud võimalik soetada seetõttu, et erinevad pakkujad
kasutavad erinevate tootjate materjale ja igal pakkujal on oma disain. Näiteks olid varasemalt
soetatud külastajatoolid COBRA (6 tk) ning jätkuhankega telliti samu toole juurde, et tagada
vajadusel nende ladustamine ja hoidmine nö üksteise otsas. Lisaks oli vajadus osta abilaudu,
mida on võimalik kinnitada juba olemasoleva mööbli külge .
Jätkuhankega ostetud külmkapp, kraanikauss ja mikrolaineahi olid vajalikud eelnevalt ostetud
asjade (mööbli) täiendamiseks, sest juurdeostetud asjad olid mööbli sisse integreeritavad,
mistõttu peavad need olema tehniliselt eelnevalt ostetud mööbliga kokkusobivad. Iga
mööblitootja toodab mööblit lähtuvalt oma disainist ja tehnilistest mõõtudest. Integreeritavuse
puhul on aga oluline, et asjad omavahel tehniliselt ühilduksid. Lisaks, kui varasemalt ostetud
mööblit muudab näiteks teine pakkuja, kes paigaldamisel eksib ning ebakvaliteetse paigalduse
tõttu saab mööbel kahjustada, ei ole kaebajale enam esmase mööbli pakkuja poolt tagatud toote
garantii.
Seega väljakuulutamiseta läbirääkimistega hankemenetluse eeldused olid täidetud -nii
„tehnilise kokkusobimatuse“ kui ka „käitamise ja hooldamise raskuse“ kriteeriumi osas.

Lisaks selgitab kaebaja, et ta on tellinud tervele raamatukogu hoonele, mis sisaldab erinevaid
kabinette ja allüksusi, ühtse sisekujundusprojekti, millest on hoone sisustamisel lähtunud ning
selle projektiga on määratletud ära ka hankeobjekt- kaebaja hankevajadus on just see mööbel,
mida hankija on eelnevalt ostnud. Argument, et pakkujaid, kes „põhimõtteliselt samasugust“
mööblit suudavad pakkuda on rohkem, ei ole asjakohane, sest „põhimõtteline samasugusus“ ei
ole see, mida sisekujundusprojektiga on hankija hankevajadusena määratletud. Vastustaja on
eeltoodud sisulisi põhjendusi pidanud ebapiisavateks argumentideks.

5.3.Vastustaja leidis, et kaebaja oleks pidanud tegema lihthanke, mille läbiviimine on viidatud
asjaoludel aga seadusega keelatud .
Riigihanget nr 117099 alustati 2009 aasta lõpus ning hankeleping täideti 2010. RHS ei
sisaldanud sellel ajal sellist menetlusliiki nagu lihthange, nagu ei olnud seaduses §-i 182. Kuna
vastustaja on tuginenud tagasinõudeotsuses käsitlusele, mida kehtivast seadusest ei tulenenud,

                                                                                               4
ei saa tagasinõudeotsus juba üksnes seetõttu olla õiguspärane. Lisaks, olukorras, kus kaebaja
on nn põhihankega nr 109998 viinud läbi avatud hankemenetluse, mille piirmäär ületab
riigihangete rahvusvahelist piirmäära, puudub hankijal õigus nn jätkuhanget sama objekti peale
viia läbi lihthankega. Järelikult on vastustaja tagasinõudeotsuses toodud järeldus ka sisulises
osas otseses vastuolus RHS § 23 lg-ga 1 ja 2 ning sellisele järeldusele tuginevat haldusakti tuleb
HMS § 54 alusel pidada õigusvastaseks.

6.Riigihanke nr 115835 “Raamatukogu metallmööbli täiendus” viis kaebaja läbi
väljakuulutamiseta läbirääkimistega hankemenetlustena RHS § 28 lg 4 p 2 alusel.
Kaebaja alustas 03.12.2008 avatud hankemenetlusega riigihanget "Raamatukogu metallmööbel
koos paigaldusega" (viitenumbriga 109706), mille eesmärgiks oli raamatukogu metallmööbli
hankimine koos paigaldusega. Nimetatud hanke tulemusena sõlmiti hankeleping 23.03.2009
ning leping täideti 09.06.2009. Hankelepingu maksumuseks oli 296 833,18 eurot ilma
käibemaksuta.
Eelnevalt nimetatud põhihanke täienduseks alustas kaebaja täiendava metallmööbli
hankimiseks väljakuulutamiseta läbirääkimistega hankemenetlust "Raamatukogu metallmööbli
täiendus" (viitenumbriga 115835) 04.09.2009 ning hanke tulemusena 11.12.2009 sõlmitud
leping täideti 28.02.2010. Hankelepingu maksumuseks oli 28 117,74 eurot ilma käibemaksuta.

6.1.Põhjus täiendava metallmööbli ostmiseks RHS § 28 lg 4 p 2 alusel väljakuulutamiseta
läbirääkimistega hankemenetluse rakendamiseks seisneb selles, et asju saab pakkuda ainult
teatav pakkuja tehnilistel põhjustel. Hoidla olemasolevaid liikuvaid riiuleid ei ole võimalik
integreerida teiste tootjate riiulitega, sest hoidla riiulid liiguvad konkreetsetel siinidel ja on
liigutatavad ning liiguvad ainult konkreetse tootja väljatoodud tehnilistel lahendustel. Samuti
suurendati antud hankega riiulite arvu riiulis, st lisati 4 tasandile veel üks täiendav tasand.
Lisaks seisnes põhjus täiendavaks hankeks selles, et kuna osa TTÜ teadusraamatukogu
kogudest oli hoiustamata, siis planeeriti olemasolevad hoidlad ümber, et lisada täiendavad
hoiustamiskohad. Pärast põhihanke läbiviimist selgus, et tegelikkuses vajas hoiustamist
suuremal hulgal hoidikuid kui esialgselt planeeritud. Selgus ka , et esialgse hanke metallmööbli
paigaldamise järgselt jäi siiski piisavalt veel ruumi üle, mida oli võimalik täiendavate hoidikute
hoiustamiseks ära kasutada. Sealjuures olemasoleva metallmööbli garantii säilimiseks ei saa
kaebaja seda täiendada mõne teise pakkuja mööbliga.

Hankega soetati erinevaid riiuleid, kaardisahtel, 4 ajakirjade kappi, 15 raamatukäru, 2
rasketöölauda, sildi aluseid, muuseumi riiuleid vastavalt projektile, maakaartide hoidja jne .
Kaebaja ei nõustu, et tehnilise kokkusobivuse tingimus ei ole kõikide hankeobjektide puhul
täidetud (nt sildi aluste ja raamatukärude juurdesoetamine). Kuivõrd hankija on juba
põhihankega samasuguseid asju ostnud (nt raamatukärud), siis on oluline, et tegemist oleks
samasuguste tehniliste omadustega asjadega, mida oleks võimalik hooldamisel asendada ja
parandada. Rahaliste vahendite otstarbekas ja säästlik kasutamine seisneb ka ostetud asjade
edaspidises jätkusuutlikus kasutamises. Kaebaja jaoks on oluline, et hangitud mööbel oleks
mitte sarnane ja samaväärne, vaid täpselt samasugune, mis võimaldab katki läinud mööblit
parandada ja asendada teiste katki läinud mööbli osadega.
Seega olid väljakuulutamiseta läbirääkimistega hankemenetluse eeldused täidetud.

6.2. Vastustaja on põhjendanud tagasinõudeotsuse tegemist eksimustega nõuete vastu, mida
RHS § 28 lg 4 p-st 2 ei tulene .
Vastustaja leiab, et täiendava hanke tegemise vajaduse näol oli tegemist “hankija
planeerimisveaga, kui enne põhihanke läbiviimist ei pandud paika vajamineva mööbli hulka.
Planeerimisveale viitab ka asjaolu, et enne hanget nr 115835 on toetuse saaja juba

                                                                                                5
väljakuulutamiseta läbirääkimistega hankemenetluse raames hankinud täiendavalt
raamatukogu metallmööblit summas 25 564,66 eurot. Hankija ebapiisav tegevus hankeobjekti
esialgsel määratlemisel ei saa olla aluseks piiramaks turul olevat konkurentsi”.
Asjakohatud on etteheited ,nagu pidanuks hankija oma vajadusi paremini ette planeerima ning
täiendava hanke vajadust varem mõistma; hankijal puudub kohustus hankida kõiki asju ühe
hankega. Samuti ei ole hankijale seadusega keelatud kasutada ühe hankemenetluse liiki ühe
projekti raames rohkem kui üks kord.
Vastustaja selgitas, et talle jääb „selgusetuks, miks hangitakse muuseumi ruumidesse
teadusraamatukogu mööblite hangetega sisustust. Tegemist on täiesti eraldiseisva ruumiga,
mille sisustamise jaoks oleks hankija pidanud kasutama ära maksimaalselt turul valitsevat
olukorda“. Eeltoodust tuleneb, et kuna ehitatud raamatukogu hoone koosneb erinevatest
ruumidest, on kaebajal kohustus neid ruume sisustada eraldi hangetega. Hankijatel ei ole
keelatud erinevatesse ruumidesse hankida asju ühe ja sama hankega. Seadus ei sätesta hankijale
ühes eelarveaastas või ühe projekti põhiselt kui mitut hanget hankija maksimaalselt võib teha.
Senikaua kui hankija on hankelepingu objekti ühtlaselt määratlenud (olenemata sisustatavate
ruumide arvust) ega ole sõlminud hankelepinguid riigihanke reeglite väliselt, on hankija
tegevus õiguspärane.

7. Riigihanke nr 114541 "Tehnomeedikumi ruumide rekonstrueerimine" viis kaebaja läbi
läbirääkimistega hankemenetlusena RHS § 28 lg 5 p 1 alusel.

Kaebaja alustas 23.10.2007 avatud hankemenetlusega riigihanget "Raamatukogu uue hoone
ehitus" (viitenumbriga 102054), mille eesmärgiks oli uue raamatukogu hoone ehitus vastavalt
ehitusprojektile. Nimetatud hanke tulemusena sõlmiti hankeleping 29.06.2009 ning leping
täideti 14.09.2009. Hankelepingu maksumuseks oli 8 322 098,86 eurot ilma käibemaksuta.
Eelnevalt nimetatud põhihanke täienduseks alustas kaebaja väljakuulutamiseta
läbirääkimistega     hankemenetlust     "Tehnomeedikumi        ruumide     rekonstrueerimine"
(viitenumbriga 114541) 14.09.2009 ning hanke tulemusena 16.09.2009 sõlmitud leping täideti
11.11.2009. Hankelepingu maksumuseks oli 133 344,75 eurot ilma käibemaksuta.
Hanke eesmärgiks oli rekonstrueerida täiendavalt uue raamatukogu tehnomeedikumi ruume
(vaheseinad, siseuksed, siseseinte pinnakatted, lagede pinnakatted, põrandad ja põrandakatted,
inventar, küte, veevarustus ja kanalisatsioon, ventilatsioon, jahutus, tuletõrjevarustus,
tugevvoolupaigaldus ja nõrkvoolupaigaldus ja automaatika).

7.1.Vastustaja leiab , et kaebajale ei olnud RHS § 28 lg 5 p 1 alusel väljakuulutamiseta
läbirääkimistega hankemenetluse korraldamine lubatud ja et puudus „ettenägematu asjaolu“,
mis õigustanuks uut hankemenetlust, kuna kaebajale pidid muudatused olema ettenähtavad ning
et täiendavad teenused ei olnud vajalikud esialgse hankelepingu täitmiseks, kuna esialgne
hankeleping oli uue lepingu sõlmimise ajaks lõppenud.
„Ettenägematu asjaolu“ tingimus oli täidetud. Uue raamatukogu hoone ehitamise projekt
koostati kaebaja poolt aastatel 2006-2007. Projekti koostamise hetkel ei olnud veel teada
rahastusallikas, kuid projekti koostamisel lähtuti kaebaja sellel hetkel ettenähtavast vajadusest.
Raamatukogu uue hoone ehitushanget alustati 23.10.2007 ehk ca üks aasta varem, kui selgus,
et ehitustööde maksumuse hüvitamist on võimalik hiljem taotleda struktuuritoetusest.
Alles ehituse käigus selgus, et meetme määruse tingimuste kohaselt ei toetatud esialgses
hankelepingus      kokkulepitud     ruumide      kasutusotstarvet     (üliõpilasorganisatsioonide
kontoriruumid). Selleks, et kvalifitseeruda võimalikult suures ulatuses struktuuritoetuse
tingimustele, pidi kaebaja juba alustatud ehitushanke projekti muutma ning lisas projekti
ehitatavasse hoonesse teadlastele täiendavate töökohtade loomise. Vastasel juhul oleks kaebaja
rahastustaotlus rahuldatud väiksemas hulgas.

                                                                                                6
Pidades silmas, et iga hankija kui ka Eesti eesmärk tervikuna on saada pakutavatest
struktuuritoetustest maksimaalset kasu, edendamaks Eesti teadusinfrastruktuuri ja selle
kvaliteeti, leiab kaebaja, et sellistel põhjendustel varem algatatud projekti muutmine on lubatav.
Seega on tegemist ka „ettenägematu asjaoluga“ RHS § 28 lg 5 p 1 mõttes, mida hankijal ei
olnud võimalik ehitushanget alustades ette näha.

Tagantjärgi, pärast rahastamistaotluse rahuldamist ja projekti elluviimist, ei ole vastustajal
võimalik öelda, et Euroopa Liidu struktuurfondist rahastuse saamine ei ole hankemenetluse
läbiviimisel ettenägematuks asjaoluks. Seda enam, et vastustaja hinnangul on oluliseks
mõjuriks ka see, et rahastust anti kaebaja aktiivse tegevuse tulemusena. Kaebaja sellise
käsitlusega ei nõustu. Kaebajale ei olnud hanke algatamise hetkel teada, et talle avaneb sellise
rahastuse saamise võimalus, nagu ka see, et rahastuse saamise tingimuseks on see, et tegevused
peavad olema suunatud töökeskkonna infrastruktuuri kaasajastamiseks. Hankes algselt
kavandatud üliõpilasühenduste ruumid sellise kriteeriumi alla ei mahtunud, mistõttu pidi
kaebaja projekti rahastuse saamiseks ümber vaatama. Seega oli vältimatu ka täiendava
riigihanke korraldamine, et rahastusega lubatud tegevused teostada.
Vastustaja heidab kaebajale ette , et iga võimalik muudatus pidi olema kaebajale ettenähtav
ning ta oleks pidanud sellega juba algselt arvestama. Näiteks pidi olema kaebajale ettenähtav,
et ta saab rahastuse, et rahastusel on eritingimused või et algselt raamatukogu ruumidesse
tulema pidanud pank lepingust loobus ja jättis tulemata. Kuigi „ettenägematu asjaolu“ ei saa
olla sellise tõlgendusega, et hankija iga muudatus sinna alla mahub, ei ole hankijatelt võimalik
nõuda selgeltnägemise võimet.
Raamatukogu ehitamise planeerimist alustati juba aastal 2006, seega ei saa hankijale ette heita,
et kahe või kolme aasta pärast ilmneb asjaolusid, millega ei osatud planeerima asumisel
arvestada. Seda enam, et kaebaja on raamatukogu hoone ehitust planeerinud vajaliku
hoolsusega ning selles osas vastustaja kaebajale etteheiteid teinud ei ole.
RHS-is ei ole mõistet „ettenägematu asjaolu“ defineeritud ning vastustaja on nimetatud
mõistet käsitlenud põhjendamatult kitsalt, võimaldamata sisuliselt RHS § 28 lg 5 p 1 alusel
üldse hankeid teha. Vastustaja ning Rahandusministeeriumi finantskontrolli osakond on
kaebaja tegevust enne tagasinõudeotsuse tegemist auditeerinud ka 2010                 ja auditis
tagasinõudeotsuse aluseks olevaid asjaolusid ei tuvastatud. Kaebajal on õigus sellisele
järeldusele tugineda ning eeldada, et kontrolli tulemus ka kehtib. Ettenägematu asjaolu
kontekstis võiks vastustaja tagasinõudeotsuses esitatud loogika alusel pidada ka
tagasinõudeotsuse enda põhjendusi sellisteks, mis tulenevad vastustaja töö puudulikust
planeerimisest ning on tingitud ka vastustaja enda aktiivse tegevusega (vastustaja kiitis
rahastustaotluse ja kõik algse taotluse muudatused heaks, st oli teadlik Rahandusministeeriumi
auditist).

7.2.Täiendavate ehitustööde vajalikkus eelmise hankelepingu täitmiseks.Vastustaja viitab, et
RHS § 28 lg 5 p-st 1 tulenev "täiendavate ehitustööde vältimatu vajalikkuse kriteerium"
tähendab seda, et "kuna täiendavad ehitustööd pidid olema vältimatult vajalikud esialgse
hankelepinguga ettenähtud tööde teostamiseks vajalikud, tähendab see seda, et esialgne
hankeleping on väljakuulutamiseta läbirääkimistega hankemenetluse ajal kehtiv ning selle
lõplik täitmine ei saa olla võimalik ilma täiendavate tööde teostamiseta.". Kaebaja ei nõustu
sellise tõlgendusega, kuna sellel puudub seaduse sõnastusest tulenevalt igasugune põhjendus.
Lisaks ei ole nimetatud kriteeriumi täitmine oluline, kuna kaebaja ei ole hankemenetluse liigi
valikut sellele eeldusele tuginedes põhjendanud. Kaebaja on RHS § 28 lg 5 p-le 1 tuginenud,
kuna tellitavaid ehitustöid ei saa tehniliselt või majanduslikult esialgsest hankelepingu esemest
eraldada ilma suuri kulutusi põhjustamata. Vastustaja kõik kaebaja sellekohased põhjendused
jätnud tagasinõudeotsuses arvestamata.

                                                                                                7
Kaebaja on väljakuulutamiseta läbirääkimistega hankemenetluse rakendamist RHS § 28 lg 5 p
1 alusel selgitanud nii: „AS Oma Ehitaja ehitas põhihanke raames kogu maja ja lepingu järgselt
andis kogu majale garantii. Täiendavate tööde tellimist ei olnud tehniliselt ja majanduslikult
võimalik esialgsest hankelepingust eraldada, sest sellega oleks kadunud ka kogu garantii
tervele majale. Pakkuja vahetumine seetõttu ei olnud võimalik. Iga uue töökoha loomine
põhjustas muutusi tehniliselt. Tuli luua valgustuse, elektrotoide, ventilatsiooni, arvuti, telefoni
jne uus võrk. See tuli ju liita vana võrguga. Kui teine firma oleks neid muutusi sisse viinud, siis
põhivõrgule oleks garantii kaotatud. Paberi peal on hoone kommunikatsioonisüsteeme väga
lihtne eraldada, kahjuks aga ehitustehniliselt moodustavad täiendavad tööd ülejäänud hoonega
ühtse terviku, mille vägisi eraldamine tooks kaasa segadusi ehitusplatsi, töömaa jaotamisest
tekkinud tööde korraldamine ja ehitusplatsi kindlustus. Kindlasti ei saa mööda vaadata
garantiivastutusest!“.
Kaebaja on esitanud eeltoodud selgitusele ka täiendava selgituse: „Hankija poolt oli
ainuvõimalik, sest nii tehniliselt kui ka majanduslikult ei saanud vajalikuks osutunud
täiendavaid ehitustöid esialgse hankelepingu esemest eraldada ilma hankijale suuri kulutusi
põhjustamata. Tehniliselt seetõttu, et esialgse hankelepinguga tehtud tööd oleksid kaotanud
garantii. See oleks toonud omakorda kaasa lepingutingimuste muutmise ja teiste
potentsiaalsete pakkujate ebavõrdse kohtlemise. Teiseks [oleks] esialgse hankepingu tähtaja
muutmisega kaasnenud majanduslikud kulutused seoses maja kasutamise võimatusega,
kasutult seisva maja täiendavate kütte- ja elektrikuludega jne.“.
Seega on veenvalt selgitatud, kuidas tellitavaid ehitustöid ei saanud tehniliselt või
majanduslikult esialgsest hankelepingu esemest eraldada ilma suuri kulutusi põhjustamata.
Seetõttu oli RHS § 28 lg 5 p 1 rakendamine lubatav.
Olukorras, kus teine pakkuja asub täiendava hanke tulemusena juba ehitatavasse hoonesse
tegema ehitustöid, kaotab hankija ühelt poolt esimese pakkuja garantii, teiselt poolt, kui kaebaja
oleks teinud täiendavate ehitustööde jaoks avatud hanke, oleks selline risk kajastunud ka teise
pakkuja hinnas. Lisaks nähtub eelnevatest põhjustest, et täiendavad ehitustööd olid tehniliselt
eraldamatud.

Eeltoodust tulenevalt oli kriteerium „tellitavaid ehitustöid ei saanud tehniliselt või
majanduslikult esialgsest hankelepingu esemest eraldada ilma suuri kulutusi põhjustamata“
täidetud ning seega RHS § 28 lg 5 p 1 alusel riigihanke korraldamine lubatav.
Tagasinõudeotsus on tehtud riigihanke nr 114541 osas lähtuvalt sellest, et täiendavad
ehitustööd ei olnud esialgse hankelepingu täitmiseks vajalikud. Vastustaja on omaalgatuslikult
asunud kontrollima eeldust, mis käesoleval juhul ei ole üldse asjakohane.

7.3.Nii käsitletava kui ka riigihanke nr 115392 puhul leidis vastustaja, et kaebaja oleks
pidanud tegema lihthanke, mille läbiviimine oleks otseses vastuolus seadusega .

8. Riigihanke nr 115392 "Raamatukogu täiendavad ehitustööd" viis kaebaja läbi
läbirääkimistega hankemenetlusena RHS § 28 lg 5 p 1 alusel.

Kaebaja alustas 23.10.2007 avatud hankemenetlusega riigihanget "Raamatukogu uue hoone
ehitus" (viitenumbriga 102054), mille eesmärgiks oli uue raamatukogu hoone ehitus vastavalt
ehitusprojektile. Nimetatud hanke tulemusena sõlmiti hankeleping 30.01.2008 ning leping
täideti 15.06.2009. Hankelepingu maksumuseks oli 8 322 098,86 eurot ilma käibemaksuta.
Selle põhihanke täienduseks alustas kaebaja väljakuulutamiseta läbirääkimistega
hankemenetlust "Raamatukogu täiendavad ehitustööd" (viitenumbriga 115392) 10.11.2009
ning hanke tulemusena 16.11.2009 sõlmitud leping täideti 19.11.2009. Hankelepingu
maksumuseks oli 4 404,34 eurot ilma käibemaksuta.

                                                                                                 8
Hanke eesmärgiks oli videoprojektori kaabelduse ja tugevvoolu muudatustööde tegemine, mis
tulenesid projektimuudatustest. Lisaks sooviti läbipääsusüsteemi täiendamist.

8.1.Vastustaja leiab tagasinõudeotsuses, et kaebaja on kasutanud vale hankemenetluse liiki.
Vastustaja hinnangul eksis kaebaja riigihanke nr 115392 läbiviimisel järgmiste kriteeriumite
sisustamisel:
-Puudus „ettenägematu asjaolu“, mis õigustanuks uut hankemenetlust, kuna kaebajale pidid
muudatused olema ettenähtavad ning
-Täiendavad teenused ei olnud vajalikud esialgse hankelepingu täitmiseks, kuna esialgne
hankeleping oli uue lepingu sõlmimise ajaks lõppenud.
Kuivõrd vastustaja on riigihanke nr 115392 kohta “ettenägematu asjaolu” kriteeriumi puhul
samadel seisukohtadel, mis riigihanke nr 114541 puhul, jääb kaebaja eelnevalt toodud
argumentide juurde ning leiab, et hankijal ei olnud võimalik 2006. aastal raamatukogu uue
hoone ehitamise planeerimisel võimalik arvestada struktuuritoetuse ega nendest tulenevate
tingimustega. Seega võib rahastuse saamist koos nendega kaasnevate eritingimustega pidada
„ettenägematuks asjaoluks“ RHS § 28 lg 5 p 1 mõttes.
Lisaks on kaebaja põhjendanud täiendavate ehitustööde vajadust seeläbi, et
„biomeditsiinitehnika instituudi ruumide üürileping väljaspool TTÜ üliõpilasküla oli
läbisaamas ja neile oli vaja leida ruumi TTÜ hoonetes. TTÜ kirjastus oli sunnitud seoses
üliõpilaskülast väljaspool olevate hoonete müügi tõttu kolima ja ainuõige koht nende tarbeks
oli teadusraamatukogu, sest nende tegevus on raamatukoguga kõige tihedamalt seotud. Kuna
TTÜ üliõpilaskülas mujal ruume ei olnud võimalik leida, siis ainuvõimalik koht oli
teadusraamatukogus.“.
Hoone, milles TTÜ kirjastus tegutses, müüdi novembris 2006 ja seega oli selleks ajaks
raamatukogu hoone ehitus nii planeeritud kui ka ehitushange juba välja kuulutatud. Kaebajal ei
olnud võimalik nende argumentidega hanget välja kuulutades arvestada, mistõttu on tegemist
ettenägematu asjaoluga. Seega on „ettenägematu asjaolu“ kriteerium täidetud.

Kaebaja põhjendas RHS § 28 lg 5 p 1 viimase eelduse rakendamist seeläbi, et tellitavaid
ehitustöid ei saa tehniliselt või majanduslikult esialgsest hankelepingu esemest eraldada ilma
suuri kulutusi põhjustamata. Hankeobjektiks oli videoprojektori kaabelduse ja tugevvoolu
muudatustööde tegemine, mis tulenesid projektimuudatustest. Lisaks sooviti läbipääsusüsteemi
täiendamist. Seega jäi kaebaja samade argumentide juurde seoses garantiitööde ja tehnilise
eraldatuse võimatusega, mis riigihanke nr 114541 puhul.
Vastustaja ei ole kaebaja sellist põhjendust ega RHS § 28 lg 5 p 1 rakendamise eeldust üldse
kontrollinud. Vastustaja on leidnud, et menetlusliigi rakendamine oli lubamatu, kuna
täiendavad ehitustööd ei olnud esialgse hankelepingu täitmiseks vältimatult vajalikud.

Kaebaja juhib ühtlasi tähelepanu sõlmitud hankelepingu maksumusele (4 404,34 eurot ilma
käibemaksuta) võrreldes nn põhihanke maksumusega (8 322 098,86 eurot ilma käibemaksuta).
Kaebaja on eraldi RHS § 23 lg-st 1 ja 2 tulenevate nõuete järgimiseks ning õiguspäraseks
käitumiseks viinud 4 tuhande eurose ostu jaoks läbi riigihankemenetluse. Arvestades, et iga
riigihankemenetlus hõlmab endas olulist täiendavat halduskoormust, näitab kaebaja selline
käitumine, et ta on olnud püüdlik riigihankenõuete järgimisel ning on teinud endast oleneva, et
toetust õiguspäraselt kasutada. Vastustaja on nimetatud asjaolu tagasinõudeotsuses jätnud täiel
määral tähelepanuta.


III VASTUSTAJA SEISUKOHT


                                                                                             9
9.Vastustaja vaidleb kaebusele vastu. Kaebaja ei ole suutnud põhjendada väljakuulutamiseta
läbirääkimistega hankemenetluse liigi valikut, sealhulgas RHS § 28 lg 4 p-s 2 ja lg 5 p-s 1
eelduste täitmist. Lisaks on kaebaja vastustaja seisukohti moonutanud ja endale sobival viisil
ümber kirjutanud. Väär on kaebaja seisukoht, justkui oleks vastustaja asunud seadusest
tulenevaid eeldusi iseseisvalt täiendama .
Vaidlusalune tagasinõudeotsus on kooskõlas kehtiva õigusega ning piisavalt põhjendatud.
Lisaks enda poolt varasemalt esitatud põhjendustele kui ka Haridus- ja Teadusministeeriumi
poolt varasema vaidemenetluse käigus esitatud põhjendustele,mille juurde jäämist vastustaja
kinnitab, esitab vastustaja järgnevad täpsustused.

10. Tagasinõudeotsuse tegemisel ei ole vastustaja eksinud HMS §-s 54 sätestatud haldusakti
õiguspärasuse eelduste vastu. Vastustaja viitab Riigikohtu lahendile kohtuasjas nr 3-3-1-37-14,
s.h.p.-le 12 ja leiab, et seaduses sätestatud haldusakti põhjendamise miinimumstandardid on
vaidlustatud otsuse osas täidetud.
Vaidlustatud otsuses on igakülgselt ja põhjalikult välja toodud haldusakti motivatsioon, otsuse
tegemisel on vastustaja lähtunud muuhulgas Rahandusministeeriumi finantskontrolli osakonna
04.07.2014 juhtimis- ja kontrollisüsteemi järelauditi “Rakendusüksus SA Archimedes tegevus
riigihangete kontrollimisel“ lõpparuandes nr II161/2014 (edastatud nii kaebajale kui
vastustajale, on avalikult kättesaadav rahandusministeeriumi koduleheküljel) sisalduvatest
põhjendustest ning tuvastatud asjaoludest, otsuses on viidatud ka lõpparuandele. Vaidlustatud
otsus on nõuetekohaselt motiveeritud, sisaldades lisaks kõigele endas täpset ja kaebajale
arusaadavat viidet dokumendile, mis käsitleb tagasinõude aluseks olevaid täiendavaid
põhjendusi.
Isegi kui asuda seisukohale, et auditi lõpparuandes toodud põhjendused ei moodusta osa
vaidlustatud otsusest, on vastustaja haldusaktis endas juba täitnud seadusest tuleneva
minimaalse motiveerimiskohustuse. Põhjendatud ei ole väide, et RHS § 28 lg 4 p-s 2 ja § 28 lg
5 p-s 1 viidatud sätetest tulenevaid eeldusi ei ole vastustaja õigesti hinnanud, samuti argument,
justkui oleks rakendusüksus vastava menetlusliigi rakendamise eeldusi asunud lubamatult
täiendama. Otsuse lehekülgedel 2-13 on põhjalikult selgitatud, milles seisneb vastustaja
hinnangul eelloetletud RHS-i sätete rikkumine kaebaja tegevuses. Sarnaselt on vaidlustatud
otsuse samadelt lehekülgedelt võimalik tuvastada, kuidas vastustaja on menetlusliigi
rakendamise eeldusi kontrollinud igakülgselt ja põhjalikult ning vastavalt seaduses sätestatud
tingimustele.

10.1.Vastustaja on kaalutlusõigust rakendanud kooskõlas kehtivate õigusaktidega.
Viidates Perioodi 2007-2013 struktuuritoetuste seaduse (STS) § 26 lg 1 ja lg 2 p 7, Vabariigi
Valitsuse 22.12.2006 määruse nr 278 „Toetuse tagasinõudmise ja tagasimaksmise ning toetuse
andmisel ja kasutamisel toimunud rikkumisest teabe edastamise tingimused ja kord“ (kuni
28.08.2014 kehtinud redaktsioon) § 10 lg-tele 1 ja 2 leiab vastustaja, et mitteabikõlbliku kulu
esinemisel ei ole rakendusüksusel õigus otsustada, kas jätta mitteabikõlbliku kulu hüvitamiseks
väljamakstud toetus tagasi nõudmata või mitte. Rakendusüksusel on õigus üksnes kaaluda, kas
tagasinõue teha osaliselt või täies ulatuses.
STS § 2 p 2 tuleneb, milline on abikõlblik kulu, Vabariigi Valitsuse 31. jaanuari 2007. a
määruse nr 26 „Perioodi 2007-2013 struktuuritoetuse kulude abikõlblikkuse või
mitteabikõlblikkuse määramise tingimused ja kord“ § 15 kohaselt on mitteabikõlblikud kulud,
mis ei vasta STS § 2 p-s 2 sätestatule. STS § 23 lg 1 kohaselt makstakse toetus välja ainult
abikõlblike kulude hüvitamiseks.
STS § 26 lg 2¹ sätestab, et kui ilmneb mõni käesoleva paragrahvi lõikes 1 või 2 nimetatud
tagasinõudmise otsuse tegemise aluseks olev asjaolu, mille tulemusena tekkinud kahju suurust
ei ole võimalik hinnata või selle hindamine on ebamõistlikult aja- või ressursimahukas, võib

                                                                                              10
toetuse tagasi nõuda sama sätte lõike 6 alusel kehtestatud õigusaktis sätestatud protsendi
ulatuses. Samasisuline säte on kehtestatud tagasimaksete määruse § 11¹ lg-s 1. Seega on
nimetatud sätete rakendamise oluliseks eelduseks kahju tekkimine. Kuna vastustaja tuvastas, et
kaebaja ei ole hangete läbiviimisel lähtunud RHS-is sätestatud väljakuulutamiseta
läbirääkimistega hankemenetluse läbiviimise eeldustest, s.o esinevad STS-i § 26 lg-tes 1 ja 2
nimetatud asjaolud, siis on vastustaja kaalutlusõigus piiratud tagasimaksete määruse § 11¹ lg-s
1 ja lg 3 punktis 2 sätestatuga.

Vastustaja kaalutlusõiguse teostamist piiravad täiendavalt ka Euroopa Liidu asjaomased
õigusaktid. Euroopa Nõukogu määruse 1083/2006 art 98 lg 2 ja art 2 p 7 kohaselt tuleb
finantskorrektsioon teha, kui tuvastatud on eeskirjade eiramine ehk toetuse saajale kehtestatud
nõuete või kohustuste rikkumine ja sellel on või oleks Euroopa Liidu ühiseelarvele kahjustav
mõju. Võttes arvesse Euroopa Kohtu 21.12.2011 otsuses nr C-465/10 väljendatut, toob vale
hankeliigi valik eelduslikult kaasa kahju tekkimise, mida eraldi tõendada ja välja arvutada ei
ole vajalik. Lisaks on Euroopa Kohus 21.12.2011 otsuses nr C-465/10 leidnud, et
struktuurifondide eesmärk ei ole rahastada ettevõtmisi, mis viiakse läbi riigihankedirektiive
rikkudes. mistõttu toob hankijana tegutseva toetuse saaja poolt riigihangete eeskirjade
rikkumine toetust saanud ettevõtmise läbiviimisel kaasa põhjendamatu kuluartikli ja kahjustab
seega liidu eelarvet.
Juhul, kui kulu tegemisel on rikutud õigusaktidest tulenevaid menetlusnõudeid (kulu ei ole
tehtud kooskõlas õigusaktides sätestatud nõuetega) ja kulu täies mahus tagasinõudmine ei ole
põhjendatud, on STS § 26 lg 2¹ ja tagasimaksete määruse §-i 11¹ kohaselt võimalik tagasinõude
tegemine protsendi alusel. Viimane tähendab, et tagasinõue tehakse mitteabikõlbliku kulu osas
osaliselt. Antud juhul on vastustaja sellist võimalust ka kasutanud ja rakendanud tagasinõude
tegemisel tagasimaksete määruse § 11¹ lg 3 punktis 2 toodud 25%-list tagasimakse määra.
Järelikult on vastustaja kasutanud õigusaktist tulenevat õigust kaaluda mitteabikõlbliku kulu
tuvastamisel, kas nõuda toetus tagasi täies mahus või osaliselt.
Vastustaja juhib siinkohal tähelepanu, et isegi kui vaidlustatud otsuse andmisel oleks tehtud
kaalutlusviga, ei anna see veel alust vaidlustatud otsuse tühistamiseks. Antud juhul, kui kohus
peaks vaidlustatud otsuse tühistama,tuleks samasisuline haldusakt uuesti välja anda, kuna
vaidlustatud otsuses käsitletud riigihangete nr 114541, nr 115392, nr 117099 ja nr 115835 osas
ei ole kaebaja järginud mentlusliigi valikul RHS-i nõudeid ega suutnud nimetatud nõuete
järgimist mistahes viisil tõendada.

11.Õige on ,et vaidlustatud otsuses toodud väide lihthankemenetluse korraldamise kohta ei ole
antud juhul asjakohane. Kuigi hanke väljakuulutamise hetkel polnud võimalik praeguses RHS-
is kehtivat lihthanke menetlust selle puudumise tõttu läbi viia, pidanuks hankija tagama RHS-i
§-s 3 sätestatud isikute võrdse kohtlemise ja konkurentsi ärakasutamise põhimõtted mõne teise
hankemenetlusliigi läbiviimisega. Kaebaja on küll rõhunud väitele, et vastustaja ei ole
tagasinõudeotsuses esitanud põhjendusi, millest selguks, milline oli see hankemenetluse liik,
mida hankija oleks pidanud rakendama, kuid vastustaja hinnangul ei oma selline väide antud
küsimuses tähtsust. Esiteks on kaebajal alati võimalik läbi viia avatud hankemenetlus ning
teiseks ei saanud eeltoodud asjaolu mõjutada vaidlustatud otsuse sisu ja selles toodud järeldusi,
kuna toetuse tagasinõudmise otsustamisel lähtus vastustaja RHS § 28 lg 4 p-s 2 ja § 28 lg 5 p-
s 1 sätestatud reeglite hindamisest.

12.Kaebaja on püüdnud erandlikku hankemenetlusliigi valikut muuhulgas põhjendada ka RHS
§-st 23 tuleneva hanke osadeks jaotamise keelu järgimise kontekstis, millega vastustaja ei saa
nõustuda. Seaduseandja mõte ei seisne kindlasti selles, et hanke osadeks jaotamise vältimiseks
tuleks hankijatel hakata kasutama väljakuulutamiseta läbirääkimistega hankemenetlusliiki. Kui

                                                                                              11
ainuüksi oht RHS-is sätestatud piirmäärasid ületada tagaks õiguse väljakuulutamiseta
hankemenetlusliigi kasuks otsustada, tõuseks selle kasutamise arv hüppeliselt, mis ei oleks
enam kooskõlas seadusandja seisukohaga väljakuulutamiseta hankemenetlusest kui erandlikust
hankemenetlusliigist.
Kõike eeltoodut arvesse võttes on vastustaja seisukohal, et vaidlustatud otsus vastab
õiguspärase haldusakti nõuetele, on kooskõlas kehtiva õigusega ja selle andmisel ei ole
vastustaja rikkunud motiveerimiskohutust ega kaalutlusõiguse rakendamist. Seetõttu puuduvad
käesolevaga alused vaidlustatud otsuse tühistamiseks.

13. Riigihanke nr 114541 "Tehnomeedikumi ruumide rekonstrueerimine" läbiviimisel ei olnud
täidetud RHS § 28 lg 5 p-s 1 sätestatud tingimused a) ja c), st puudus „ettenägematu asjaolu“,
mis õigustanuks uut hankemenetlust, ning täiendavad teenused ei olnud vältimatult vajalikud
esialgse hankelepingu täitmiseks.
 Eettenägematu asjaolu“ tingimus täidetud ei olnud. Kaebaja on eeltoodud kriteeriumi
sisustanud peamiselt põhjendusega, et rahuldati täiendav rahastustaotlus, mis ei olnud projekti
koostamise hetkel veel kaebajale teada. Kaebuse kohaselt tingis see uute töökohtade loomise
ning tekitas ühtlasi ka vajaduse uute ruumide rekonstrueerimiseks.
Ettenägematuks asjaoluks ei saa lugeda Euroopa Liidu struktuurifondide toetuse saamist.
Samasugusele seisukohale on muuhulgas asunud ka Haridus- ja Teadusministeerium ning
Rahandusministeerium oma lõpparuandes nr II-161/2014. Lisaks on Rahandusministeeriumi
riigihangete ja riigiabi osakonna poolt välja töötatud „Läbirääkimistega hankemenetluse
rakendamise alused“ juhises öeldud, et ettenägematu sündmusena ei saa käsitleda olukordi, mis
on tekkinud hankija tegevusest või tegevusetusest. Vastustaja hinnangul oli täiendava
rahastustaotluse esitamine ning ruumide ümberehitamise vajadus tingitud hankijast ning
täiendavate tööde vajadus ei olnud väljaspool hankija mõjusfääri, mistõttu ei ole täidetud
ettenägematuse aluspõhimõtted. Täiendava rahastustaotluse esitamine ja ruumide
ümberehitamise vajadus oli selgesti tingitud hankija poolsest tegevusest.
Arvestades eeltoodut on alusetud etteheited vastustaja poolt „ettenägematu asjaolu“ mõiste
põhjendamatult kitsalt käsitlemisest, võimaldamata sisuliselt RHS § 28 lg 5 p 1 alusel üldse
hankeid teha. Riigihangete juhise punktis 4.3.5. on kirjas, et väljakuulutamiseta
läbirääkimistega hankemenetlust võib kasutada üksnes RHS §-s 28 sätestatud alustel, kuna see
hankemenetlus on kõige vähem läbipaistev menetlus ja seetõttu on selle kasutamine lubatud
vaid rangelt sätestatud alustel. Siinkohal on olulised kitsendav tõlgendamine ja hankija oluline
põhjendamiskohustus. Ka Euroopa Parlamendi ja Nõukogu direktiivist 2004/18/EMÜ
tulenevalt, samuti Euroopa Kohtu praktika kohaselt, tuleb erandlike menetluste lubatavust
tõlgendada kitsalt (Euroopa Kohtu otsus nr C-337/05, komisjon vs Itaalia, p 57).
Lisaks,kui täiendavat rahastamistaotlust ei oleks rahuldatud, siis poleks kaebaja suure
tõenäosusega ka täiendavaid ehitustöid läbi viinud. Viimane aga viitab asjaolule, et tegemist ei
olnud vältimatult vajalike töödega, kuna vastasel juhul oleks täiendavate ehitustööde
läbiviimine pidanud toimuma igal juhul, sh ka taotluse rahuldamata jätmise korral. Kaebaja
selgituste kohaselt olid läbiviidud tööd küll vajalikud, ent vastustaja hinnangul mitte tingitud
ettenägematute asjaolude esinemisest.
Hankemenetlust nr 114541 alustati kolm kuud pärast hanke nr 102054 raames sõlmitud
hankelepingu lõppemist, mistõttu ei saanud sellise viivituse puhul tegemist olla ettenägematute
asjaolude esinemisega. Muutuste aluseks ei saa olla ka avanenud finantseerimismeetmetest
tulenevad muudatused planeerimisel, nagu kaebaja on oma kaebuses välja toonud.

Kaebaja on vastustajale ette heitnud „ettenägematu asjaolu“ põhjendamatult kitsendavat
käsitlust ka järgmiste põhjendustega: „Rahandusministeeriumi finantskontrolli osakond on
kaebaja tegevust enne tagasinõudeotsuse tegemist auditeerinud ka 2010 (Lisa 7). Auditis

                                                                                             12
tagasinõudeotsuse aluseks olevaid asjaolusid ei tuvastatud. Seega leiti, et kaebaja on kõik
auditeerimise hetkeks läbiviinud riigihanked korraldanud nõuetekohaselt. Kaebajal on õigus
sellisele järeldusele tugineda ning eeldada, et kontrolli tulemus ka kehtib. Ettenägematu
asjaolu kontekstis võiks vastustaja tagasinõudeotsuses esitatud loogika alusel pidada ka
tagasinõudeotsuse enda põhjendusi sellisteks, mis tulenevad vastustaja töö puudulikust
planeerimisest ning on tingitud ka vastustaja enda aktiivse tegevusega (vastustaja kiitis
rahastustaotluse ja kõik algse taotluse muudatused heaks, st oli teadlik Rahandusministeeriumi
auditist; Lisad 8-9).“ Vastustaja eeltoodud põhjendustega mitte nõustudes selgitab , et Euroopa
Kohus on 13.03.2008 kohtuotsuses liidetud kohtuasjades C383/06-C-385/06 leidnud, et kui
toetuse saaja ei järgi toetuse kasutamise tingimusi, siis tal ei saa tekkida ootust saada toetust
täiel määral. Seega kui projekti järelkontrolli käigus tuvastatakse, et toetuse saaja ei ole täitnud
STS-is sätestatud kohustusi, siis rikkumisega seotud kulu osas väheneb abikõlblike kulude
eelarve ning enamsaadud toetus nõutakse tagasi. Kaebajal ei saa olla tekkinud õiguspärast
ootust toetuse tagasinõudmata jätmise osas. Arvestades, et avalik huvi ühenduse põhimõtete
laiaulatuslikule järgimisele ning struktuurifondide läbipaistvale ja eesmärgistatud kasutusele on
kaalukam toetuse tagasinõudmise tagajärgedest või mis tahes muudest asjaoludest, on toetuse
osaline tagasinõudmine eeltoodud kaalutlustel põhjendatud.

STS § 26 lg 5 kohaselt ning tagasimaksete määruse § 11¹ lg 1 ja lg 3 p 2 koosmõjust tulenevalt
võib teha toetuse tagasinõudmise otsuse hiljemalt 2025. aasta 31. detsembril. Kuivõrd STS-is,
tagasimaksete määruses ega muudes struktuuritoetusi puudutavates õigusaktides ei ole
sätestatud konkreetset aega, millal võib rakendusüksus toetuse saaja tegevust toetuse
kasutamisel kontrollida, võib asuda seisukohale, et jäelevalvet, sh auditeid, võib teostada kuni
31.12.2025. Lisaks võib sellist järelevalvet teostada korduvalt ja seda nii rakendusüksuse poolt
kui rakendusüksuse väliselt, kaasa arvatud Euroopa Kontrollikoja poolt. Eeltoodust tulenevalt
ei ole põhjendatud ka kaebaja etteheited vastustaja töökorralduse osas ning siduda seda kui
ettenägematu asjaolu esinemisega, mis ei ole käesoleval juhul kindlasti asjakohane.

Kaebaja ei ole toonud välja mitte ühtegi asjaolu, mis viitaks ettenägematu asjaolu esinemisele.
Kaebuses välja toodud rahastamistaotluse rahuldamine on kaebaja eesmärgipärase ja teadliku
tegevuse – täiendava toetuse taotlemine ja saadud raha eest lisatööde tellimine - tagajärg,
mistõttu ei saa olla tegemist ettenägematu asjaoluga RHS § 28 lg 5 punkti 1 mõistes.
Lisaks ei ole riigihanke nr 114541 puhul täidetud RHS § 28 lg 5 punktis 1 nimetatud kolmas
kriteerium, st „täiendavaid ehitustöid või teenuseid ei saa tehnilistel või majanduslikult esialgse
hankelepingu esemest eraldada ilma hankijale suuri kulutusi põhjustamata või on täiendavad
ehitustööd või teenused esialgse hankelepingu täitmiseks vältimatult vajalikud“. Nimetatud
kolmandas kumulatiivses tingimuses on sätestatud kaks obligatoorset tingimust, millest
vähemalt üks peab oleme täidetud. Nimetatud tingimusteks on kas a) „hankelepingu esemest
eraldamise võimatuse eeltingimus“ või b) „täiendavate ehitustööde vältimatu vajalikkuse
kriteerium“. Viimasel juhul on kaebaja viidatud tingimust sisustanud kui „täiendavalt vajalike
teenustena“, aga mitte „täiendavalt vältimatult vajalike teenustena“ , mis võib asjaolude
hindamisel omada aga märkimisväärselt olulist tähendust.
Täiendavate ehitustööde vältimatu vajalikkuse kriteeriumit analüüsides on vastustaja jõudnud
seisukohale, et hankega nr 114541 tellitavad tööd ei olnud esialgse hankelepinguga ettenähtud
tööde teostamiseks vältimatult vajalikud. Eeltoodud tingimuse eelduseks on ennekõike asjaolu,
et esialgne hankeleping on väljakuulutamiseta läbirääkimistega hankemenetluse ajal kehtiv
ning selle lõplik täitmine ei saa olla võimalik ilma täiendavate tööde teostamiseta. Käesoleval
juhul anti aga korraldus väljakuulutamiseta läbirääkimistega hankemenetluse läbiviimiseks 14.
septembril 2009. a ehk ligi kolm kuud hiljem pärast põhilepingu (hange nr 102054) lõppemist.
Sellises olukorras ei saa täiendavate ehitustööde tellimist pidada kuidagi vältimatult vajalikuks

                                                                                                 13
esialgse hankelepingu eesmärkide täitmiseks. Lisaks ei saanud sellise viivituse puhul tegemist
olla ka ettenägematute asjaolude esinemisega.
Asjakohane ei ole kaebaja väide, millega põhjendatakse väljakuulutamiseta läbirääkimistega
hankemenetluse läbiviimise vajalikkust olemasoleva garantii kaotamisega. Garantii võimalik
katkemine ei ole käesoleva väljakuulutamiseta läbirääkimistega hankemenetluse korraldamise
automaatseks eelduseks. Garantii arvestamisel RHS §-s 28 nimetatud hankemenetlusliigi
valikul sõltub ennekõike sellest, kas garantii katkemise oht on seotud tehniliste põhjustega ehk
teisisõnu öeldes, tuleb leida teostatavate tööde vahel tehniline seos, mis omakorda tingib
vajaduse tagada hankijale sama garantii andja. Antud sättele ei saa tugineda üksnes
garantiitingimuste tõttu, vaid olulised on tehnilised küsimused, mis võivad pakkuja vahetumise
tõttu tekkida (näiteks seadmete ostu korral ei ole välistatud, et teise tootja seadmed ei ole
olemasolevatega ühilduvad või võivad kaasa tuua tehnilisi probleeme).
Kaebaja ei ole suutnud kõrvaldada vastuolu oma seisukohtades, kus ta ühest küljest väidab, et
täiendavad tööd olid ettenägematud, ent teisalt tunnistab, et needsamad tööd olid sedavõrd
vajalikud ja olemasoleva garantii lahutamatud osad, millest järeldub, et hankija oleks pidanud
neid vähemalt algses hankelepingus kirjeldama. Kaebaja on korraldanud täiendavad
riigihanked RHS § 28 lg 5 p 1 alusel, kuna vastasel korral ei oleks saanud projekti ega esialgse
ehituslepingu eesmärki täita. Ei ole võimalik jätta kirjeldamata töid, ilma milleta poleks
ehitamist võimalik eesmärgipäraselt lõpule viia.

Arvestades eeltoodut, ei saa lugeda õigeks kaebaja meelevaldselt järeldust, justkui oleks
vaidlustatud otsus tehtud riigihanke nr 114541 osas lähtuvalt sellest, et täiendavad ehitustööd
ei olnud esialgse hankelepingu täitmiseks vajalikud. Seejuures on täiesti põhjendamata kaebaja
väide, et vastustaja on omaalgatuslikult asunud kontrollima eeldust, mis käesoleval juhul ei ole
üldse asjakohane. Arvestades, et kaebaja on tagasinõudemenetluse käigus RHS § 28 lg 5 p-st 1
tuleneva kolmanda kumulatiivse tingimuse sisustamisel lähtunud muuhulgas „täiendavate
ehitustööde vältimatu vajalikkuse kriteeriumist“, siis vaatamata asjaolule, et kaebaja on asunud
oma seisukohti muutma, on nimetatud põhjendustega arvestamine vastustaja arvates igakülgselt
asjakohane. Vastustaja on siinkohal võtnud arvesse ka sättest tuleneva alternatiivse kriteeriumi
„tellitavaid ehitustöid ei saanud tehniliselt või majanduslikult esialgsest hankelepingu esemest
eraldada ilma suuri kulutusi põhjustamata“, mistõttu on ilmselgelt väär kaebaja etteheide, et
vastustaja ei ole RHS § 28 lg 5 p 1 aluseid tegelikult kontrollinud. Seega ei ole täidetud kumbki
RHS § 28 lg 5 p-i 1 kolmandas kumulatiivses tingimuses sätestatud obligatoorsetest
tingimustest („hankelepingu esemest eraldamise võimatuse eeltingimus“ või „täiendavate
ehitustööde vältimatu vajalikkuse kriteerium“), mistõttu ei ole RHS § 28 lg 5 p 1 alusel
riigihanke korraldamine õiguspärane.

14.Riigihanke nr 115392 "Raamatukogu täiendavad ehitustööd" läbiviimisel ei ole täidetud
RHS § 28 lg 5 p-s 1 sätestatud tingimused , nimelt puudus „ettenägematu asjaolu“, mis
õigustanuks uut hankemenetlust, ning täiendavad teenused ei olnud vältimatult vajalikud
esialgse hankelepingu täitmiseks.
Kaebaja leiab, et rahastuse saamist koos nendega kaasnevate eritingimustega võib pidada
„ettenägematuks asjaoluks“ RHS § 28 lg 5 p 1 mõistes. Vastustaja leiab, et sarnaselt hankele nr
114541 on kaebaja rikkunud RHS § 28 lg 5 punktis 1 sätestatud eeldusi riigihanke nr 115392
läbiviimisel.
Ka hanke nr 115392 puhul esinev täiendav rahastamistaotlus ühes sellega kaasneva ruumide
ümberehitamise vajadusega oli tingitud kaebaja tegevusest, mistõttu täiendavate tööde vajadust
ei saa lugeda väljaspool hankija mõjusfääri olevaks. Kaebaja selgitab, et biomeditsiinitehnika
instituudi ruumide üürileping väljaspool TTÜ üliõpilasküla oli läbi saamas ja neile oli vaja leida
ruumid TTÜ hoonetes, eeltoodut ei saa vastustaja hinnangul pidada ettenägematuks asjaoluks.

                                                                                               14
Tegemist on ilmselgelt hankijast tuleneva põhjusega ning kaebaja pidanuks ruumide vajadust
suutma eelnevalt põhjalikumalt planeerida. Ennekõike oleks kaebaja pidanud ette nägema ja
arvestama üürilepingu lõppemist ning samuti ka oma selgitustes kirjeldatud hoonete müügi
tulemusel tekkida võivaid ruumivajadusi.
Erinevalt kaebajast on vastustaja seisukohal, et hanke nr 115392 puhul on samuti täitmata RHS
§ 28 lg 5 punktist 1 tulenev kolmas kumulatiivne tingimus st „täiendavaid ehitustöid või
teenuseid ei saa tehniliselt või majanduslikult esialgse hankelepingu esemest eraldada ilma
hankijale suuri kulutusi põhjustamata või on täiendavad ehitustööd või teenused esialgse
hankelepingu täitmiseks vältimatult vajalikud“. Kaebaja toob kaebuses välja, et on RHS § 28
lg 5 p 1 viimase eelduse rakendamise põhjendamisel jäänud samade argumentide juurde
(garantiitööd, tehnilise eraldatuse võimatus), mis riigihanke nr 114541 puhul. Seega ei pea ka
vastustaja vajalikuks korrata viidatud kriteeriumi osas toodud seisukohti, mida on käsitletud
eespool.
Kaebuse väitel on vastustaja tagasinõudeotsuses jätnud täiel määral tähelepanuta asjaolu, et
sõlmitud hankelepingu rahaline maht oli väga väike. Sealjuures kaebaja rõhutab, et vaatamata
olulisele täiendavale halduskoormusele on ta viinud läbi riigihankemenetluse, mis näitab
kaebaja hinnangul, et ta on olnud püüdlik riigihankenõuete järgimisel ning on teinud endast
oleneva, et toetust õiguspäraselt kasutada. Eeltoodu abil ei saa põhjendada riigihangete nr
114541 ja nr 115392 läbiviimise õiguspärasust RHS § 28 lg 5 p-i 1 alusel, mida vastustaja
vaidlustatud otsuses hinnanud on. Kaebaja eeltoodud seisukoht ei oma käesolevas asjas
mingisugust tähtsust ning tuleb jätta tähelepanuta.

15.Riigihanke nr 117099 „Raamatukogu kabinettide mööbel ja täiendus“ läbiviimine RHS § 28
lg 4 p 2 alusel väljakuulutamiseta läbirääkimistega hankemenetlusena ei ole õiguspärane.
Vaidlustatud otsuses on hanke nr 117099 puhul analüüsinud RHS § 28 lg 4 p-st 2 tulenevaid
kõiki kriteeriume, kaebuses on tuginetud peaasjalikult üksnes RHS § 28 lg 4 p 2 rakendamise
teise eelduse- pakkuja vahetumise tõttu tuleks osta teistsuguste tehniliste omadustega asju, mis
ei oleks olemasolevate asjadega tehniliselt kokkusobivad või mille käitamine ja hooldamine
tooks kaasa tehnilisi probleeme-täitmisele.
Kaebuse väited teistsuguse disaini kohta ei ole asjakohased, kuna RHS lg 4 p-s 2 räägitakse
tehniliste omaduste kokkusobivusest. Hoone erinevates ruumides paikneva mööbli ühtset
väljanägemist ja sisustuse terviklikkust ei saa käsitleda tehnilise kokkusobivusena või tehniliste
probleemidena selle käitamisel ja hooldamisel. Ühtlasi jääb selgusetuks, kuidas on seotud
täiendava hankega soetatud muuseumi tööruumi sisustus põhihankega nr 109998, mille
eesmärgiks oli raamatukogu kabinettide sisustamine kontorimööbliga. Tegemist on eri
ruumides paikneva sisustusega, mille osas tehnilise kokkusobivuse nõue pole kindlasti
asjakohane.

Kaebaja selgitab, et jätkuhankega ostetud külmkapp, kraanikauss ja mikrolaineahi olid
eelnevalt ostetud asjade (mööbli) täiendamiseks vajalikud asjad, kuivõrd juurdeostetud asjad
olid mööbli sisse integreeritavad, mistõttu peavad need olema tehniliselt eelnevalt ostetud
mööbliga kokkusobivad. Vastustaja ei saa nõustuda kaebaja tõlgendusega integreeritava mööbli
osas ning leiab, et hanke nr 117099 raames soetatud külmkapi, kraanikausi ja mikrolaineahju
oleks saanud soetada ka mõne teise pakkuja käest. Ehkki kaebaja sõnul ei saa erimööbli
valmistaja mööblit valmistada suvaliste toodete järgi, on võimalik tooteid jällegi tellida juba
olemasoleva mööbli järgi. Integreeritavat köögitehnikat, s.h külmkappe ja mikrolaineahjusid,
müüvad ainuüksi Eestis juba enamus suuremaid elektroonikakauplusi ning seda väga erinevates
mõõtudes. Seetõttu ei ole antud mööbli puhul kuidagi võimalik väita, et vastavate mõõtmete ja
sobivusega seadmeid pole kelleltki teiselt võimalik hankida.


                                                                                               15
Põhihankele nr 109998 oli pakkumuse esitanud viis pakkujat, mis viitab asjaolule, et turul oli
veel teisigi pakkujaid, kes olid valmis kaebaja poolt esitatud ja sisearhitektuursest tööprojektist
tulenevatele tingimustele vastavat mööblit pakkuma. Kõik pakkujad, kes esitasid varasema
hanke käigus oma pakkumused, pidid lähtuma hankedokumendis toodud tehnilisest
kirjeldusest. Vastustaja ei saa nõustuda kaebaja seisukohaga, et hankega nr 117099 soetatud
asjad olid kabineti mööbli lahutamatud osad. Kaebaja ise juhib tähelepanu asjaolule, et ruumide
sisekujunduse projekt nägi sellist vajadust ette,mistõttu jääb arusaamatuks, miks ei ole kaebaja
seda esialgse lepingu raames soetanud, eriti rääkides mööblisse sisselõigete tegemise
vajadusest.

Lisaks , hanke nr 117099 maksumuse tabelis on märgitud, et tegemist oli muuseumi tööruumi
sisustuse soetamisega. Kaebaja on varasemates selgitustes väitnud, et muuseumi mööbel telliti
teise hanke raames Saloni Büroomööbli AS-lt, mistõttu jääb arusaamatuks, miks oli vaja
muuseumi „kontoriosa sisustus“ tellida raamatukogu kontorimööbli täiendava ostu raames,
mitte aga muuseumi mööbli hanke raames. Samuti jätab kaebaja põhjendamata, kas pakkuja
vahetumise tõttu oleks saanud osta teistsuguste tehnilise omadustega asju, mis ei oleks
olemasolevate asjadega tehniliselt kokkusobivad.
Lisaks eeltoodule ei ole vastustaja hinnangul hanke nr 117099 läbiviimisel täidetud RHS § 28
lg 4 punktis 2 toodud nõue, mille kohaselt ostetakse asju samalt pakkujalt varem ostetud asjade
osaliseks asendamiseks või täiendamiseks. Hanke nr 117099 dokumentidest selgub, et kaebaja
on soetanud uusi asju, mida ta oleks võinud hankida juba varasemalt läbiviidud avatud
hankemenetluse nr 109998 raames (näiteks dekoratsioon puitkilpseinale, muuseumi tööruumi
sisustus, külmkapp, kraanikauss Franke, mikrolaineahi). Kaebaja oleks pidanud riigihanke
korraldamisel hoolsamini planeerima soetatavate asjade mahtu ja koguseid. Vastustaja ei saa
asjakohaseks pidada ka väidet, millega kaebaja põhjendab väljakuulutamiseta läbirääkimistega
hankemenetluse läbiviimise vajalikkust seoses olemasoleva garantii kaotamise ohuga.
Sellekohaseid sisulisi põhjendusi on vastustaja käsitlenud eespool ja ei pea neid vajalikuks
uuesti korrata.

16. Riigihanke nr 115835 “Raamatukogu metallmööbli täiendus“ läbiviimisel ei ole täidetud
RHS § 28 lg 4 p-s 2 sätestatud teine tingimus, mille kohaselt tuleks pakkuja vahetumise tõttu
osta teistsuguste tehniliste omadustega asju, mis ei oleks olemasolevate asjadega tehniliselt
kokkusobivad või mille käitamine ja hooldamine tooks kaasa tehnilisi probleeme.

Mitmete hankega nr 115835 soetatud asjade puhul ei ole täidetud RHS § 28 lg 4 p-s 2 sätestatud
tehnilise kokkusobivuse nõue, näiteks sildi aluste ja raamatukärude juurde
soetamisel.Nimetatud esemete puhul on tegemist peaasjalikult eraldifunktsioneerivate
esemetega, kus tehnilist ja disainilist kokkusobivust ei saa oluliseks pidada. Nii saab näiteks
erineva disainiga kärusid probleemideta kasutada erinevates osakondades või ruumides, kus
nende kontrast häirivalt silma ei torka. Vastustaja ei pea käesoleva hankemenetlusliigi valikul
asjakohaseks kaebaja selgitusi mööbli säästliku kasutamise osas, mis näiteks raamatukärude
puhul näeb nende katkimineku korral ette remontimise võimalust teiste soetatud ja katkiläinud
raamatukärude osade arvelt. Vastustaja hinnangul saab kaebaja sellist teguviisi soovi korral
rakendada ka iga erineva ruumi raamatukärude puhul omavahel, kuid teisalt jääb vastustajale
jällegi arusaamatuks, et kui ühe katkiläinud raamatukäru osad asendada teiselt raamatukärult
äravõetud osadega, siis muutub omakorda ju teine raamatukäru kasutamiskõlbmatuks, mistõttu
ilma täiendavalt soetatud varuosadeta ei saa mõlemat raamatukäru töös hoida.

Mõistmatuks jääb, miks on käesoleval juhul hangitud muuseumi ruumidesse sisustust
teadusraamatukogu mööblite hangete raames. Tegemist on täiesti eraldiseisva ruumiga, mille

                                                                                                16
sisustamise jaoks oleks hankija pidanud maksimaalselt ära kasutama turul valitseva
konkurentsi. Kaebaja tõlgendus vastustaja seisukohast, justkui oleks hankijatel täielikult
keelatud erinevatesse ruumidesse hankida asju ühe ja sama hankega, on väär ja meelevaldne.
Samas oleks kaebaja pidanud hangitava metallmööbli osas juba algselt ette nägema nende
soetamist erinevatesse ruumidesse ning seda selliselt ka hanketeates ja –dokumentides
kajastama, tagamaks hanke läbipaistvus.
 Vastustaja leiab , et hanke nr 115835 puhul on tegemist hankija planeerimisveaga, kuna enne
põhihanke läbiviimist ei tehtud endale selgeks vajamineva mööbli kogust. Planeerimisveale
viitab ka asjaolu, et enne hanke nr 115835 läbiviimist oli kaebaja juba täiendavalt hankinud
väljakuulutamiseta läbirääkimistega hankemenetluse raames raamatukogu metallmööblit ning
seda koguni summas 25 564,66 eurot. Olukord, kus hankija võib iga natukese aja tagant või
mõne mööbliühiku juurde soetamise soovist lähtuvalt väljakuulutamiseta läbirääkimistega
hankemenetlusi hakata läbi viima, ei lähe kindlasti kokku väljakuulutamiseta läbirääkimistega
hankemenetluse kui erandliku hankemenetluse rakendamise põhimõttega.


IV KOHTU PÕHJENDUSED

17.Kohus leiab, et kaebus põhjendatud ei ole ja tuleb jätta rahuldamata. Kohus, nõustudes
vaidlustatud tagasinõudeotsuse (välja arvatud lihthankemenetluse korraldamise kohta esitatu)
ja vaideotsuse põhjendustega, aga samuti kohtumenetluses esitatud vastustaja kirjalikus
seletuses kaebuse kohta tooduga, ei pea kooskõlas HKMS § 165 lg-ga 2 vajalikuks nende
põhjenduste siinkohal kordamist. Täiendavalt märgib kohus järgmist.

18.Kaebaja seisukohta vaidlustatud haldusakti motiveerimatusest kohus põhjendatuks ei pea
ning leiab, et vaidlustatud otsus on piisavalt põhjendatud, sellest nähtuvad nii haldusakti
andmise faktiline kui ka õiguslik alus, samuti on esitatud kaalutlused, millest on vaidlustatud
otsuse tegemisel lähtutud. Kohtu hinnangul moodustavad auditi lõpparuandes toodud
põhjendused, arvestades, et vaidlustatud otsuses on nimetatud auditi lõpparuandele viidatud ,
see on kaebuse esitajale edastatud, samuti ei ole vaidlust osundatud dokumendi avaliku
kättesaadavuse üle , osa haldusakti põhjendustest. Ka juhul, kui jõuda järelduseni, et
Rahandusministeeriumi finantskontrolli osakonna 04.07.2014 juhtimis- ja kontrollsüsteemi
järelauditi „Rakendusüksus SA Archimedes tegevus riigihangete kontrollimisel“ lõpparuandes
nr            II161/2014             (http://www.fin.ee/perioodi-2007-13-el-struktuuritoetuse-
susteemiauditid.)sisalduvatele põhjendustele ja tuvastatud asjaoludele viitamine vastustaja
motivatsioonina käsitletavad ei ole, siis on ka viimatinimetatud juhul kaebajal haldusakti
adressaadina arusaadavad haldusakti andmise motiivid. Vaidlustatud haldusakti motivatsiooni
arusaadavust ja piisavust, s.h. kaebeõiguse teostamiseks , kinnitab muuseas ilmekalt kaebuse
sisu.

19.Kaebuse väiteid       vastustaja tuginemisest haldusakti põhjendustes ebaseaduslikele
kaalutlustele ja RHS § 28 lg 4 p 2 ega RHS § 28 lg 5 p 1 rakendamise eelduste sisuliselt ebaõiget
hindamist kohus põhjendatuks ei pea. Poolte vahel puudub vaidlus RHS § 28 lg 4 p 2 ja RHS
§ 28 lg 5 p 1 alusel hankemenetluse korraldamiseks sätestatud eelduste samaaegse täidetuse
nõude üle.Vaidlustatud tagasinõudeotsuses on iga kõnealuse hanke puhul toodud välja RHS-is
sätestatud eeldused ja on analüüsitud tuvastatud faktilisi asjaolusid ning kaebaja esitatud
põhjendusi väljakuulutamiseta läbirääkimistega hankemenetluse läbiviimiseks viidatud sätetes
seatud eelduste kaudu. Otsuses on esitatud ka selgelt ja üheselt arusaadavalt põhjendused igale
kontrollitavale eespoolviidatud RHS sätetest tulenevale kohustuslikule eeldusele
vastavuse/mittevastavuse kohta ja kuivõrd tegemist on kumulatiivsete tingimustega, siis

                                                                                              17
nähtub otsusest,miks vastustaja on asunud seisukohale, et kaebajal ei olnud õigust
väljakuulutamiseta läbirääkimistega hankemenetluse läbiviimiseks.

20.Riigihanked 115835 „Raamatukogu metallmööbli täiendus“ ja nr 117099 „Raamatukogu
kabinettide mööbel ja täiendus“ viis kaebaja läbi väljakuulutamiseta läbirääkimistega
hankemenetlustena RHS § 28 lg 4 p 2 alusel. RHS § 28 lg 4 p 2 kohaselt on asjade hankelepingu
sõlmimisel hankijal õigus korraldada hankemenetlus väljakuulutamiseta läbirääkimistega
hankemenetlusena, kui asju ostetakse samalt pakkujalt varem ostetud asjade osaliseks
asendamiseks või täiendamiseks ja pakkuja vahetumise tõttu tuleks osta teistsuguste tehniliste
omadustega asju, mis ei oleks olemasolevate asjadega tehniliselt kokkusobivad või mille
käitamine ja hooldamine tooks kaasa tehnilisi probleeme, kusjuures sellise täiendava
hankelepingu kestus ei või ületada kolme aastat.
Vaidlus puudub poolte vahel selles, et RHS § 28 lg 4 p 2 alusel hankemenetluse korraldamiseks
peavad olema samaaegselt täidetud järgmised eeldused:
-asju ostetakse samalt pakkujalt varem ostetud asjade osaliseks asendamiseks või täiendamiseks
-pakkuja vahetumise tõttu tuleks osta teistsuguste tehniliste omadustega asju, mis ei oleks
olemasolevate asjadega tehniliselt kokkusobivad või mille käitamine ja hooldamine tooks
kaasa tehnilisi probleeme,
-täiendava hankelepingu kestus ei või ületada kolme aastat.

20.1.Riigihange 117099 „Raamatukogu kabinettide mööbel ja täiendus“

Kaebuse väitel oli käsitletava hanke puhul on täidetud nii tehnilise kokkusobimatuse kui ka
käitamise ja hooldamise raskuse kriteerium.
Kuna väljakuulutamiseta hankemenetlus on kõige vähem läbipaistev ja kõige paindlikum
hankementluse liik, siis on selle hankemenetluse liigi kasutamise alused rangelt reguleeritud ja
nende kasutamine piiratud.Kohus juhib siinkohal tähelepanu vaidlustatud otsuse p.-s 3
märgitule, mille kohaselt „Hankija peab väljakuulutamiseta läbirääkimistega hankemenetluse
rakendamisel sisustama RHS-i § -s 28 esitatud mõisteid kitsendavalt ning hankijal on kohustus
tõendada ja põhjendada väljakuulutamiseta läbirääkimistega hankemenetluse vajalikkust (
otsuse kl 9, tl 24 pöördel). Kaebuses on rõhutatud, et asjakohased ei ole argumendid, mille
kohaselt peaks hankija tellitud sisekujundusprojektist ja selle alusel läbiviidud hankega
soetatud mööblist mööda vaatama. „ Olukorras, kus põhihange mööbliks on juba korraldatud
ning selle alusel ka osaliselt sisustatud, ei ole hankija hankevajadus enam abstraktse kujunduse
ja kirjeldusega mööbel, vaid just see mööbel, mida hankija on eelnevalt ostnud.“. Kohus on
eelnevalt toonud esile RHS-i § -s 28 esitatud mõistete kitsendava tõlgendamise aspekti ja
hankijal lasuva tõendamiskohustuse. Kohus nõustub vastustajaga, et kaebaja ei ole
põhjendanud ja tõendanud tehnilise kokkusobimatuse või käitamise ja hooldamise raskuse
kriteeriumi esinemist.
Samalt pakkujalt külalistoolide juurdeostmine , et tagada nende ladustamine ja hoidmine
üksteise otsas, ei ole hinnatav tehnilise kokkusobivusena. Mis puutub külmkappi, kraanikaussi
ja mikrolaineahju, siis ei ole kaebaja tõendanud, et integreeritava köögitehnika puhul oli
vastavate mõõtmete ja sobivusega seadmeid võimalik saada ainult varasemalt ostetud mööbli
tootjalt. Ainuüksi integreeritava köögitehnika paigaldamisel pakkuja vahetumisel tekkiv
võimalik oht garantii kaotuseks mööbli osas ei tähenda tehnilisi põhjuseid seonduvalt
garantiiga.

Alusetud on kaebuse väited vastustaja poolt tagasinõudeotsuses ebaseaduslikele kaalutlustele
tuginemisest. Nende väidete kinnituseks kaebuses toodud tsiteeringud vaidlustatud otsusest
moonutavad kontekstist välja rebituna ja kaebuses antud tõlgenduse kaudu vastustaja väiteid.

                                                                                             18
Kohus ei pea otstarbekaks hakata siinkohal ümber kirjutama kõiki kaebuse p.-s 4.2.1 (
kajastatud kohtuotsuses kaebaja seisukohtades) tehtud viiteid vastustaja väidetavalt
ebaseaduslikele kaalutlustele, kuid rõhutab,et väljakuulutamiseta läbirääkimistega
hankemenetluse rakendamise õigusvastasuse argumendiks ja tagasinõudeotsuse tegemise
aluseks ei ole olnud asjaolu, et kaebaja on ostnud „uusi asju, mida ta oleks võinud hankida juba
varasemalt läbi viidud avatud hankemenetluse (109998) raames“, samuti see, et„jääb
mõistetamatuks, miks ei ostetud täiendava hanke tooteid juba esimese hankega“, või et kaebaja
„oleks pidanud täiendavate asjade ostmise vajadust ette nägema ning nende hankimine
täiendava hankemenetluse kaudu on hankija hoolsus- ja planeerimiskohustuse rikkumine“,
samuti vastustaja seisukoht, et „hankija peab olema teadlik, mida ja millises mahus soovitakse
asju tellida“ või , et „soetatavad asjad [ei olnud] sedavõrd erilised, et neid oleks pidanud
soetama kindlasti põhihanke võitjalt“. Kohus ei korda siinkohal käesoleva kohtuotsuse p.-s 19
toodud seisukohti, mis on asjakohased ka ebaseaduslikele kaalutlustele tuginemise väitele
hinnangu andmisel , kuid rõhutab, et tagasinõudeotsuse ülesehitusest ja selles vastustaja
esitatud põhjendustest lähtuvalt on vähetõenäoline, et kaebaja ka tegelikult viidatud
tsiteeringuid tagasinõudeotsuse tegemise aluseks pidas ( pidada sai).
Kokkuvõtlikult leiab kohus, et eeldused RHS § 28 lg 4 p 2 alusel olid täidetud osade soetatud
asjade suhtes ja seda on tagasinõudeotsuse tegemisel arvestatud.

20.2.Riigihange 115835 „Raamatukogu metallmööbli täiendus“
Soetati erinevaid riiuleid, kaardisahtel, 4 ajakirjade kappi, 15 raamatukäru, 2 rasketöölauda,sildi
aluseid, muuseumi riiuleid vastavalt projektile, maakaartide hoidja jne.
Põhjendusena on kaebaja toonud asjaolu, et asju saab pakkuda ainult teatav pakkuja tehnilistel
põhjustel.
Vaidlust ei ole selles, et hoidlas olemasolevate liikuvate riiulite integreerimine teiste tootjate
riiulitega ei ole võimalik, hoidla riiulid liiguvad konkreetsetel siinidel ja liiguvad konkreetse
tootja väljatoodud lahendustel, samuti ei ole vaidlust selles, et riiulite arvu suurendamiseks
riiulites, millega lisati veel üks täiendav tasand, on oluline, et ka need sobiksid. Mis puudutab
aga tehnilise kokkusobivuse tingimuse täitmist näiteks raamatukärude ja sildihoidjate puhul,
mida on käsitletud kaebuses ja ka vastustaja seisukohas, siis ei ole kaebaja tõendanud , et
pakkuja vahetumise tõttu tuleks tal osta teistsuguste tehniliste omadustega asju, mis ei oleks
olemasolevate asjadega tehniliselt kokkusobivad või mille käitamine ja hooldamine tooks kaasa
tehnilisi probleeme. Kaebuse väitel ei võimalda erinevate omadustega mööbli ostmine mööblit
omavahel tehniliselt sobitada ega varuosade põhimõttel parandada ( nt vahetada sahtlitel
rullikuid, laua- ja ukseplaat, käepidemeid, toolide jalgu, isteplaate jne.). Kohus ei pea toodud
põhjendusi asjakohaseks, õigustamaks kaebaja hanke menetlusliigi valiku põhjendatust ja
õiguspärasust. Kohus juhib tähelepanu juba eelnevalt väljatoodud põhimõttele seonduvalt
väljakuulutamiseta läbirääkimistega hankemenetlusega – nimelt, kõnealuse hankemenetluse
valiku eeldusteks olevate aluste kitsendavat tõlgendamist. Seetõttu leiab kohus , et andes
tehnilise kokkusobivuse või käitamise ja hooldamisega kaasnevatele tehnilistele probleemidele
sellise sisu, et samalt pakkujalt asjade ostmine on tingitud vajadusest asjade katkiminekul
tagada võimalus n.ö.mitmest katkiläinud asjast saada üks, on esiteks tegemist ilmselget
laiendava tõlgendamisega , millist alust oleks võimalik kasutada hankemenetluse liigi valiku
põhjendamiseks iga asjade hanke puhul; teiseks , lähtudes kaebuse loogikast, et nii on
võimalik vahetada sahtlite rullikuid, laua- ja ukseplaate jne. tõusetub küsimus teise( või mitme
)sahtli, laua või kapi, raamatukäru jne kasutamiskõlbmatuks muutumisest. Täiendav asjade
ostmine varuosade sotamiseks             ei ole aluseks väljakuulutamiseta läbirääkimistega
hankemenetluse rakendamiseks.



                                                                                                19
Kokkuvõtlikult leiab kohus, et eeldused raamatukogu metallmööbli täiendavaks hankeks RHS
§ 28 lg 4 p 2 alusel olid täidetud osade soetatud asjade suhtes ja seda on tagasinõudeotsuse
tegemisel arvestatud.

20.3.Mis puudutab teadusraamatukogu mööbli hangete raames muuseumi ruumidesse mööbli
hankimist, siis on vastustaja üheselt arusaadavalt ja selgelt väljendanud oma seisukohta
käesolevas haldusasjas vaidlustatud otsuses, sealjuures ei ole küsimus mitte selles, kas
erinevatesse ruumidesse võib hankija hankida asju sama hankega, vaid küsimus on selles, kas
muuseumi kui eraldiseisva ruumi tarbeks mööbli hankimiseks oli põhjendatud kasutada
raamatukogu mööbli täienduseks rakendatud väljakuulutamiseta läbirääkimistega
hankemenetlust ( ka juhul, kui raamatukogu mööbli hange väljakuulutamata läbirääkimistega
hankemenetluseks oleks iga soetatud asja puhul kooskõlas RHS § 28 lg 4 p 2 sätestatud
kriteeriumidega).
Nagu eelnevagi hanke puhul leiab kohus, et vastustaja ei ole lähtunud ebaõigetest kaalutlustest
hankemenetluse liigi õiguspärasuse kontrollimisel, vaidlustatud otsuses on selgelt esile toodud
, milline RHS § 28 lg 4 p 2 eeldus on täitmata ning tagasinõudeotsuse tegemisel ei ole vastustaja
lähtunud muudest kui RHS § 28 lg 4 p 2 sätestatud alustest.

21.Riigihanked 114541 „Tehnomeedikumi ruumide rekonstrueerimine“ ja nr 115392
"Raamatukogu täiendavad ehitustööd" viis kaebaja läbi väljakuulutamiseta läbirääkimistega
hankemenetlusena RHS § 28 lg 5 p 1 alusel.

RHS § 28 lg 5 p 1alusel on hankijal ehitustööde või teenuste hankelepingu sõlmimisel õigus
lisaks käesoleva paragrahvi lõikes 2 sätestatud alustele korraldada hankemenetlus
väljakuulutamiseta             läbirääkimistega            hankemenetlusena,            kui:
 1) tellitakse samalt pakkujalt esialgses projektis või hankelepingus mittesisaldunud, kuid
esialgses hankelepingus kirjeldatud ehitustöödeks või teenuste osutamiseks ettenägematute
asjaolude tõttu vajalikuks osutunud täiendavaid ehitustöid või teenuseid kuni 20 protsendi
ulatuses esialgse hankelepingu maksumusest, kusjuures selliseid täiendavaid ehitustöid või
teenuseid ei saa tehniliselt või majanduslikult esialgse hankelepingu esemest eraldada ilma
hankijale suuri kulutusi põhjustamata või on täiendavad ehitustööd või teenused esialgse
hankelepingu täitmiseks vältimatult vajalikud;

Poolte vahel puudub vaidlus selles, et et RHS § 28 lg 5 p 1 alusel hankemenetluse
korraldamiseks peavad olema samaaegselt täidetud järgmised eeldused:
-tellitakse samalt pakkujalt esialgses projektis või hankelepingus mittesisaldunud, kuid
esialgses hankelepingus kirjeldatud ehitustöödeks või teenuste osutamiseks ettenägematute
asjaolude tõttu vajalikuks osutunud täiendavaid ehitustöid või teenuseid
-tellitakse ehitustöid või teenuseid kuni 20 protsendi ulatuses esialgse hankelepingu
maksumusest,
-täiendavaid ehitustöid või teenuseid ei saa tehniliselt või majanduslikult esialgse hankelepingu
esemest eraldada ilma hankijale suuri kulutusi põhjustamata või on täiendavad ehitustööd või
teenused esialgse hankelepingu täitmiseks vältimatult vajalikud.
RHS 28 lg 5 punktis 1 sätestatud tingimused peavad esinema kõik üheaegselt ning ainuüksi ühe
tingimuse esinemata jätmise korral ei ole väljakuulutamiseta hankemenetlusliigi kasutamine
õiguspärane. Nii hanke nr 114541 kui ka nr 115392 puhul on jäänud täitmata RHS § 28 lg 5
punktis 1 sätestatud esimene ja kolmas kumulatiivne eeldus.


21.1.Riigihange nr 114541 „Tehnomeedikumi ruumide rekonstrueerimine“

                                                                                              20
Hanke eesmärgiks oli täiendavalt rekonstrueerida uue raamatukogu tehnomeedikumi ruume.
Vastustaja on põhjendatult leidnud, et puudus „ettenägematu asjaolu“, mis õigustanuks uut
hankemenetlust ja täiendavad teenused esialgse hankelepingu täitmiseks vältimatult vajalikud
ei olnud. Käsitletavast RHS sätte ( § 28 lg 5 p 1) kohaselt “.. esialgses hankelepingus kirjeldatud
ehitustöödeks või teenuste osutamiseks ettenägematute asjaolude tõttu vajalikuks osutunud
täiendavaid ehitustöid..“ tuleneb, et ettenägematud asjaolud peavad esinema hankelepingus
kokku lepitud tööde piires. Käesoleval juhul on kaebaja põhjendanud „ettenägematu asjaolu“
kriteeriumi asjaoluga, et uue raamatukogu hoone projekti koostamisel (2006-2007) lähtuti
kaebaja sel hetkel ettenähtavast vajadusest, ehitushanget alustati aasta varem kui selgus, et
ehitustööde maksumuse hüvitamist on võimalik hiljem taotleda struktuuritoetusest. Seega
kaebuse väitel on ettenägematuks asjaoluks täiendava rahastustaotluse rahuldamine, mis ei
olnud projekti koostamise ajal kaebajale teada.See tingis uute töökohtade loomise ja ühtlasi
vajaduse uute ruumide rekonstrueerimiseks. Kohus nõustub vastustajaga, et Euroopa Liidu
struktuurifondide toetuse saamist ei saa lugeda ettenägematuks asjaoluks. Vastustaja on õigesti
esile toonud, et täiendava rahastustaotluse esitamine ja ruumide ümberehitamise vajadus oli
tingitud hankija poolsest tegevusest ning täiendava rahastamistaotluse esitamist ettenägematuks
pidada ei saa. Teisalt on vastustaja põhjendatult osundanud sellele, et vältimatult vajalikud on
tööd, mida tulnuks läbi viia ka juhul, kui rahastustaotlust rahuldatud ei oleks.
Vastustaja on kõiki asjaolusid arvestades põhjendatult leidnud, et täidetud ei olnud RHS § 28
lg 5 p 1sätestatud tingimused –puudus „ettenägematu asjaolu“, mis õigustanuks uut
hankemenetlust ja täiendavad teenused ei olnud vältimatult vajalikud esialgse hankelepingu
täitmiseks ( samuti ei olnud täidetud alternatiivne kumulatiivne tingimus).

21.2.Riigihange nr 115392 “Raamatukogu täiendavad ehitustööd”
Analoogselt riigihankega 114541 on kaebaja seisukohal, et rahastuse saamine koos kaasnevate
eritingimustega on „ettenägematuks asjaoluks“ RHS § 28 lg 5 p 1mõttes.Kaebuse kohaselt oli
läbi saamas biomeditsiinitehnika instituudi ruumide üürileping väljaspool TTÜ üliõpilasküla ja
neile oli vaja leida ruumid TTÜ hoonetes. TTÜ kirjastus oli sunnitud üliõpilaskülast väljaspool
olevate hoonete müügi tõttu kolima ( hoone, milles kirjastus tegtuses, müüdi 2006.a. novembris
)ja ainuõige koht nende jaoks oli taedusraamatukogu. Sellesk ajaks oli raamatukogu hoone
ehitus planeeritud ja ehitushange välja kuulutatud. Kaebajal ei olnud võimalik arvestada hanget
välja kuulutades nende argumentidega.

Kaebuse väitel põhjendas kaebaja RHS § 28 lg 5 p 1 eelduse rakendamist seeläbi, et tellitavaid
ehitustöid ei saa tehniliselt või majanduslikult esialgsest hankelepingu esemest eraldada ilma
suuri kulutusi põhjustamataVastustaja on analüüsinud kaebaja esitatud argumente ning on
põhjendatult leidnud, et täitmata on nii esimene kui ka kolmas kumulatiivne eeldus. Vastustaja
hinnangul ei olnud täidetud RHS § 28 lg 5 p 1sätestatud tingimused – nimelt, puudus
„ettenägematu asjaolu“, mis õigustanuks uut hankemenetlust ja täiendavad teenused ei olnud
vältimatult vajalikud esialgse hankelepingu täitmiseks.

22. Ülaltoodust tulenevalt leiab kohus, et vastustaja ei ole tuginenud ebaseaduslikele
kaalutlustele ja on sisuliselt hinnanud õigesti RHS § 28 lg 4 p 2 ja § 28 lg 5 p 1 rakendamise
eeldusi.

Toetuse tagasinõudmiseks alust andvate sätete eesmärgiks on Euroopa Liidu finantshuvide
kaitse . Hankijana tegutseva toetuse saaja poolt riigihangete eeskirjade rikkumine toetust
saanud meetme läbiviimisel       toob kaasa põhjendamatu kuluartikli struktuurifondidele ja
kahjustanud ühenduse finantshuvisid. Hangete läbiviimist ja struktuuritoetuste andmist
reguleerivate eeskirjade rikkumine põhjustab abstraktset kahju ühenduse finantshuvidele ja

                                                                                                21
poliitikatele, lähtuvalt EL Nõukogu määruse nr 1083/2006 art 99 „Liikmesriikide tehtavad
finantskorrektsioonid” ja Euroopa Komisjoni poolt määruse nr 1083/2006 art 99
rakendamiseks kehtestatud 29.11.2007 „Hankemenetluse eeskirjade eiramise korral
struktuurifondide ja Ühtekuuluvusfondi kaasrahastatavate kulutuste suhtes tehtavate
finantskorrektsioonide kindlaksmääramise suunised“ on tagasinõude eesmärgiks taastada
olukord, kus kulutused, mille katmiseks on taotletud struktuurifondide kaasrahastamist ,oleks
sajaprotsendiliselt kooskõlas vastava valdkonna siseriikliku ja ühenduse õigusega. Käesoleval
juhul on vastustaja kaalutlusõigust rakendades pidanud põhjendatuks teha toetuse tagasinõue
mitteabikõlbliku kulu osas osaliselt. Kaebuse esitaja ei ole taotlenud SA Archimedes
20.11.2014 otsuse nr 26.2-5/4976 ja 26.11.2014 otsuse nr 26.2-5/5049 tühistamist STS ja
Vabariigi Valitsuse 22.12.2006 määruse nr 278 "Toetuse tagasinõudmise ja tagasimaksmise
ning toetuse andmisel ja kasutamisel toimunud rikkumistest teabe edastamise tingimused ja
kord“ rikkumise kaalutlustel , mistõttu puudub vajadus täiendavalt käsitleda tagasinõudeotsuse
õiguspärasust eelnimetatud aspektist.

23. HKMS § 108 lg 1 kohaselt kannab menetluskulud pool, kelle kahjuks otsus tehti.
Vastustaja menetluskulu väljamõistmist taotlenud ei ole, seega jäävad poolte menetluskulud
nende endi kanda.



/allkirjastatud digitaalselt/
Lea Kuuse




                                                                                           22
