                                                            Tsiviilasi nr: 2-12-55122




                          KOHTUOTSUS
                                 Eesti Vabariigi nimel

Kohus                         Tallinna Ringkonnakohus

Kohtukoosseis                 Krista Kirspuu, Tiit Kollom, Ande Tänav

Otsuse tegemise aeg ja koht   29.01.2016, Tallinn

Tsiviilasja number            2-12-55122

Tsiviilasi                    Swedbank AS hagi SJB vastu võla nõudes

Vaidlustatud kohtulahend      Harju Maakohtu 30.10.2015 otsus

Tsiviilasja hind              44 871,21 eurot
apellatsioonimenetluses


Kaebuse esitaja ja kaebuse    SJB apellatsioonkaebus
liik

Menetlusosalised ja nende     Hageja (apellatsioonimenetluses vastustaja): Swedbank AS
esindajad                     (registrikood 10060701, asukoht Liivalaia 8, 15040 Tallinn)
                              Kostja (apellatsioonimenetluses apellant): SJB (isikukood
                              XXXXXXXXXXX, elukoht XXXXXX XXX XX-XX
                              XXXXX XXXXXXX), lepinguline esindaja Ingrid Proos (e-
                              post: XXX@XXX)



Kohtuistungi toimumise aeg
                              14.01.2016


RESOLUTSIOON:
  1. Harju Maakohtu 30.10.2015 otsus tühistada osas, millega rahuldati hagi osaliselt
     ja SJB-lt mõisteti Swedbank AS kasuks välja käenduslepingust tulenev võlgnevus
     summas 44 871,21 eurot, samuti menetluskulude jaotuse ja rahalise
     kindlaksmääramise osas.
  2. SJB apellatsioonkaebus rahuldada.
  3. Kohtuotsuse tervikresolutsioon on järgmine:
     3.1. Jätta rahuldamata Swedbank AS hagi SJB vastu käendusest tulenevas
         rahalises nõudes summas 400 000 eurot.



                                                                                   1(14)
                                                             Tsiviilasi nr: 2-12-55122

       3.2.  Swedbank AS menetluskulud maa- ja ringkonnakohtus jätta tema enda
          kanda.
      3.3. SJB menetluskulud maa- ja ringkonnakohtus jätta Swedbank AS kanda.
      3.4. Rahuldada SJB avaldus maakohtus ja ringkonnakohtus kantud
          menetluskulude rahaliseks kindlaksmääramiseks osaliselt.
      3.5. Mõista Swedbank AS-ilt SJB kasuks välja menetluskulud kokku summas
          4 782,05 eurot.
   4. Otsuse peale võib kassatsiooni korras edasi kaevata, esitades kaebuse vahetult
      Riigikohtule 30 päeva jooksul otsuse kassaatorile kättetoimetamisest, kuid mitte
      pärast viie kuu möödumist otsuse avalikult teatavaks tegemisest. Hagimenetluses
      Riigikohtus võib menetlusosaline menetlustoiminguid teha ning avaldusi ja
      taotlusi esitada üksnes vandeadvokaadi vahendusel. Menetlusosaline võib ise
      esitada Riigikohtule menetlusabi saamise taotluse, samuti esitada teise
      menetlusosalise kaebuse või muu taotluse kohta seisukohti ja vastuväiteid.
      Menetlusabi andmise taotlus ei peata seaduses sätestatud ega kohtu poolt
      määratud tähtaja kulgemist. Seaduses sätestatud tähtaja järgimiseks peab
      menetlusabi taotleja tegema tähtaja kestel ka menetlustoimingu, mille tegemiseks
      ta menetlusabi taotleb.

Hagi ja selle aluseks olevad asjaolud
  1. 21.12.2012 esitas Swedbank AS (endise ärinimega AS Hansapank) (hageja) Harju
      Maakohtule hagi SJB (kostja) vastu käenduslepingust tuleneva rahalise nõude summas
      400 000 eurot väljamõistmiseks, menetluskulud palus hageja jätta kostja kanda.
  2. Hagiavalduse kohaselt sõlmisid Swedbank AS ja SB 20.11.2008 käenduslepingu nr 08-
      219445-KÄ, millest tulenevalt vastutab kostja käendajana P OÜ (registrikood
      XXXXXXXX) ja panga vahel sõlmitud laenulepingust nr. 08-219445-JI tulenevate
      laenusaaja kohustuste täitmise eest solidaarselt laenusaajaga, kuid mitte suuremas
      summas kui 6 258 640 Eesti krooni, mis vastab 400 000 eurole.
  3. Tulenevalt pikaajalisest võlgnevusest ütles pank laenulepingu nr. 08-219445-JI
      ühepoolselt üles ning algatas täitemenetluse tagatiseks olnud laevahüpoteegi
      realiseerimiseks. Mootorlaev „Sonata“ müüdi 22.09.2010 toimunud avalikul
      kordusenampakkumisel 5 350 000 krooni eest. Tallinna kohtutäituri Marek
      Laanemets’a poolt täiteasjas nr 014/2009/606 koostatud jaotuskava alusel on pangale
      laevahüpoteegiga tagatud nõude osaliseks rahuldamiseks tasutud 21.12.2012 88 451,16
      eurot (mis vastab 1 383 959,91 Eesti kroonile). Panga kogunõue laenusaaja vastu on
      kokku 7 565 292,68 eurot (sh põhiosa võlgnevus summas 3 117 605,84 eurot,
      intressivõlgnevus summas 52 121,42 eurot ja viivisvõlgnevus summas 4 395 565,42
      eurot).
  4. Pank saatis kostjale 11.04.2011 käenduslepingust tuleneva nõude/pankrotihoiatuse.
      Kostja ei ole asunud käendusest tulenevat nõuet täitma.
  5. Kostja on väitnud, et hageja pole laenusaajale laenulepingu nr 08-219445-JI alusel
      laenusummat välja maksnud. Hageja on laenulepingust tulenevalt 16.12.2008
      laenusaajale välja maksnud 3 206 057 eurot.
  6. Hageja selgitab, et laenulepingust tulenev laenusaaja üksik laenu põhiosamakse
      tasumise kohustus summas 38 167,35 eurot on muutunud esmakordselt sissenõutavaks
      16.02.2009 ning järgmine, samale summale vastav põhiosa tagasimakse kohustus
      16.03.2009. Alles 14.04.2009 muutus sissenõutavaks ülejäänud laenu põhiosa
      tagastamise kohustus. Intressimaksmise kohustus summas 18 176,85 eurot on
      muutunud sissenõutavaks 16.02.2009, summas 16 417,80 eurot 16.03.2009 ning
      summas 17 590,50 eurot 14.04.2009. Seega algas laenulepingust tulenevate


                                                                                    2(14)
                                                                  Tsiviilasi nr: 2-12-55122

     üksikkohustuste aegumise tähtaeg kostja kui käendaja suhtes 2009 aasta lõppemisest,
     s.o. alates 01.01.2010 ning lõppes 01.01.2013. Hageja leiab, et ka ülesütlemisega
     sissenõutavaks muutunud nõude osa aegumine hakkas kulgema alates 01.01.2010,
     hageja nõuded ei ole aegunud.
  7. Kuna kohtu hinnangul võivad TsÜS § 146 lg 1 alusel olla aegunud kõik need hageja
     nõuded, mis on muutunud sissenõutavaks laenuleping nr 08-219445-JI ülesütlemisega
     14.04.2009, esitas hageja nõude kujunemise ja viiviste arvestamise kohta alternatiivse
     tabeli, mille kohaselt: laenu tagastamata põhiosa, summas 76 334,70 eurot (= 38 167,35
     + 38 167,35); tasumata intressid, summas 52 121,42 eurot (= 18 176,85 + 16 417,80 +
     17 590,50 – tasutud 63,73); tasumata viivised perioodide 17.02.2009 – 15.03.2009 ja
     16.03.2009 – 13.04.2009 eest, summas 4 866,25 eurot (= 1 545,75 + 3 320,50); kokku
     võlgnevus seega 133 322,37 eurot (= 76 334,70 + 52 121,42 + 4 866,25), mis kuulub
     vähendamisele laenulepingu tagatiseks olnud laevahüpoteegi realiseerimisest saadud
     88 451,16 euro võrra: 115 731,87 – 88 451,16 = 44 871,21 eurot.
  8. Vastavalt laenulepingu punktile 25.2 tuleb laenulepingu osalise täitmise korral
     arvestada laekunud summad esimeses järjekorras lepingutasude, leppetrahvide ja
     viiviste tasumiseks, teises järjekorras intresside tasumiseks ning alles kolmandas
     järjekorras põhivõla tasumiseks. Järelikult on alternatiivse arvestuse korral tegemist
     laenu põhivõlgnevusest tuleneva nõude jäägiga, mitte kõrvalnõuetest tuleneva
     võlgnevusega nagu ekslikult on väitnud kostja. Eelviidatud alternatiivse käsituse korral
     tuleb kostjalt hageja kasuks välja mõista käendusest tulenev rahaline nõue, summas 44
     871,21 eurot.
  9. Hageja intressi ja viivise nõudeid tuleb käsitada käendusest tuleneva nõude koosseisu
     kuuluvatena. Laenulepingu nr 08-219445-JI alusel väljastatud laenusummaga on
     refinantseeritud üksnes ja ainult OÜ F ja hageja vahel sõlmitud laenulepingust nr 08-
     040348-JK tulenenud põhiosa ja intressi võlgnevused (1 486 281,71 eurot, põhiosa
     võlgnevus; 149 011,70 eurot, intressivõlgnevus; kokku: 1 635 293,41 eurot), mitte aga
     viivisvõlgnevused. Viivisvõlgnevus summas 37 043,22 eurot on refinantseerimisel
     tühistatud.

Kostja vastuväited
  10. Kostja hagi ei tunnistanud ning palus selle jätta rahuldamata ja menetluskulud hageja
      kanda.
  11. Kostja on seisukohal, et 20.11.2008 hageja ja kostja vahel sõlmitud käendusleping on
      esemetu, sest laenusaajal ei ole laenulepingust nr. 08-219445-JI tekkinud käendusega
      tagatavat kohustust, mistõttu ei saa hageja kostja vastu nõudeid esitada. Hageja ei ole P
      OÜ-le laenu välja maksnud.
  12. Hageja esitatud nõue kostja vastu on aegunud 14.04.2012. Arvestades, et hageja ütles
      laenulepingu üles, muutus käenduslepingust tulenev nõue kostja vastu sissenõutavaks
      14.04.2009. P OÜ ja hageja vahel 20.11.2008 sõlmitud laenuleping nr. 08-219445-JI ja
      laenusumma osade kaupa tagasimaksmine ei ole korduvatele kohustustele suunatud
      leping. Kuna esimesed kaks osamakset 38 167,35 eurot + 38 167,35 eurot on
      hagiavalduse kohaselt muude tagatiste arvel hagejale rahuldatud, ei ole neid
      osamakseid hagejal kostjalt võimalik nõuda, isegi kui need nõuded poleks aegunud.
  13. Hageja ja P OÜ vahel sõlmitud krediidileping nr. 08-219445-JI on tühine. Hageja
      kandis P kontole raha, aga võttis selle kohe tagasi, kustutas vanad laenud. Antud
      lepinguga soovis hageja saada näiliselt õiget tagatist F OÜ-le antud oluliselt suure
      laenu tagastamiseks S N.V. omandis oleva laeva „Sonata“ arvelt. Nagu nähtub
      sõlmitud laenulepingust, soovis hageja P OÜ-ga sõlmitava lepinguga refinantseerida
      kolmandatele isikutele väljastatud varasemaid laene.


                                                                                         3(14)
                                                                 Tsiviilasi nr: 2-12-55122

14. 09.12.2008 notariaalsest lepingust nr. 4543 nähtub, et käenduslepingu sõlmimisel tagas
    hageja laenu S N.V. omandis olev mootorlaev “Sonata” hüpoteegisummas 3 700 000
    eurot, mis eeldatavasti oli tagatise, mootorlaeva “Sonata” turuväärtus. Lisaks oli hageja
    laenu tagatiseks S N.V garantii. Arvestades tagatisvarale seatud hüpoteegi väärtust võis
    eeldada, et tagatisvara müük ja S N.V. garantii pidanuks laenusaaja kohustused hageja
    ees katma.
15. Nagu nähtub kohtutäituri täitemenetluse lõpetamise 07.02.2013 otsusest täiteasjas nr.
    014/2009/606 on hageja nõuded täielikult rahuldatud, mistõttu kostja esitab hageja
    nõudele VÕS §-is 145 lõikes 5 sätestatud vastuväite.
16. Kostjale teadaolevalt ei ole hageja krediidilepingu sõlmimisel kontrollinud laenusaaja
    maksevõimet ega teavitanud kostjat asjaolust, et laenusaaja ei suuda 3 206 057 euro
    suurust kohustust 84 kuu jooksul tasuda, sest isegi 38 167,35 euro suuruse osamakse
    tasumine käis laenusaajal üle jõu. Hageja on jätnud laenusaaja suhtes laenuanalüüsi
    tegemata ja pole sellest kostjat käenduslepingu sõlmimisel teavitanud. Eeltoodust
    tulenevalt on kostjal hageja vastu võlausaldaja teavitamiskohustuse (VÕS § 14 lg 2 ja §
    146 lg 3 ) tuleneva rikkumise tõttu 20.11.2008 käenduslepingu nr. 08-219445-KÄ
    sõlmimisel kahju hüvitamise nõue summas 400 000 eurot, mis seisneb hagis esitatud
    käenduslepingust tulenevate negatiivsete varaliste tagajärgede (kahju) kõrvaldamises,
    mis nõude kostja tasaarvestab hageja nõudega summas 400 000 eurot.
17. Kostja hinnangul ei saa 23.09.2008 koostatud krediidi memorandumist välja lugeda, et
    tegemist oleks P OÜ laenuanalüüsiga. P OÜ-l pole mitte kunagi olnud sõlmitud ühtegi
    m/v Sonata prahilepingut, P OÜ-le pole mitte kunagi laekunud prahitasusid. Hageja
    memorandumis viidatud m/v „Sonata“ prahileping oli sõlmitud S N.V. ja Intergate
    Chartering Ltd. vahel 28.05.2007 kuueks kuuks, milline pikenes veel kahel korral
    kuueks kuuks ning lõppes 28.05.2008. P OÜ osutas S N.V-le opereerimisteenust st vaid
    korraldas m/v Sonata igapäevast tegevust, mille eest talle maksti igast sissetulekust 5%
    ulatuses. Seega S N.V. ja Intergate Chartering Ltd. vahel 28.05.2007 sõlmitud
    prahilepingust laekus P OÜ-le igakuiselt 7125 eurot, mitte hageja memorandumis
    viidatud 142 500 eurot.
18. Arvestades, et hageja maksis P OÜ pangakontole laenusumma 50 163 891,46 krooni
    16.12.2008, pidi hagejal olema vähemalt kahe erapooletu eksperdi arvamused hagejat
    rahuldava      laeva      turuväärtusest     mitte    hiljemalt    16.10.2008.    Selliseks
    eksperdiarvamuseks ei ole hageja esitatud 25.02.2008 Moskvas välja antud
    kindlustuspoliis, milles on vaidlusaluse m/v Sonata kindlustusväärtuseks märgitud 3
    600 000 eurot. Asja kindlustusväärtus ei ole asja turuväärtus. Hageja esitatud
    memorandumist ja selle lisadest nähtuvalt on hagejal olnud algusest peale P OÜ-ga
    krediidilepingu sõlmimise eesmärgiks täiendavate tagatiste saamine F OÜ-le ja S N.V.-
    le antud varasemate laenude tagamiseks. Eeltoodust tulenevalt on hageja ise endale
    kahju tekitanud. Krediidilepingu nr. 08-219445-JI sõlmimisel puudusid laenusaajal
    vahendid lepingu täitmiseks.
19. Hageja ei ole täpsustanud, milliste põhivõlgniku võlgnevuste nõudmiseks hageja on
    kostja vastu hagi 400 000 euro nõudes esitanud. Hageja poolt 29.04.2015 esitatud
    23.09.2009 credit memos on viide, et Sonata laenu põhiosaks on kapitaliseeritud ka
    viivised. Arvestades hageja esitatud laenuanalüüsi, on kostjal alust arvata, et
    20.11.2008 laenulepingu järgne laenusumma 3 206 057 eurot sisaldas OÜ F ja S N.V.
    lepingujärgseid viiviseid. Kuna aga nendelt laenusaajatelt polnud hagejal võimalik
    intressidelt ja viivistelt täiendavalt intresse ja viiviseid nõuda, vormistatigi OÜ F ja S
    N.V. laenude intressi ja viivise kõrvalnõuded P OÜ laenuks, milline tehing on
    ilmselgelt heade kommetega vastuolus.



                                                                                         4(14)
                                                                Tsiviilasi nr: 2-12-55122

Esimese astme kohtu otsus
  20. Harju Maakohus rahuldas 30.10.2015 otsusega hagi osaliselt ja mõistis kostjalt hageja
      kasuks välja käenduslepingust tuleneva võlgnevuse summas 44 871,21 eurot ning jättis
      hagi rahuldamata 355 128,79 euro ulatuses; jättis menetluskulud 11,21 % ulatuses
      kostja ning 88,79 % ulatuses hageja kanda. Maakohus rahuldas kostja avalduse
      menetluskulude kindlaksmääramiseks osaliselt ning määras kindlaks kostja
      hüvitatavate menetluskulude rahalise suuruse ja mõistis hagejalt kostja kasuks välja
      menetluskulud 88,79 % ulatuses s.o 2317,46 eurot; jättis rahuldamata kostja avalduse
      menetluskulude kindlaksmääramiseks 4954,55 euro ulatuses (õigusabikulud); määras
      kindlaks hageja hüvitatavate menetluskulude rahalise suuruse ja mõistis kostjalt hageja
      kasuks välja menetluskulud 11,21 % ulatuses s.o 358,72 eurot; tasaarvestas hageja ja
      kostja vastastikused kohtumäärusega väljamõistetavad menetluskulud ning
      tasaarvestuse tagajärjel mõistis hagejalt kostja kasuks välja menetluskulud summas
      1958,74 eurot.
  21. Pooled vaidlevad selle üle, kas hageja ja P OÜ vahel sõlmitud krediidileping ning
      hageja ja kostja vahel sõlmitud käendusleping on õiguspärane ja kehtiv, kas hageja on
      P OÜ-le krediidi välja maksnud, kas kostja on käenduslepingu allkirjastanud tarbijana,
      kas hageja on kinni pidanud vastutustundliku laenamise põhimõtetest, kas hageja nõue
      on täitemenetluse raames rahuldatud ja kas hageja nõue on aegunud.
  22. Kostja on väitnud, justkui poleks hageja P OÜ-le laenulepingu nr 08-219445-JI alusel
      laenusummat välja maksnud. Kohus kostja seisukohaga ei nõustu. Kohtule esitatud P
      OÜ arvelduskonto väljavõttest nähtuvalt on hageja 16.12.2008 OÜ-le P välja maksnud
      3 206 057 eurot.
  23. Vastavalt hageja ja P OÜ vahel sõlmitud laenulepingu nr 08-219445-JI punkti 6.1
      (Laenude tagasimakse) alapunktile c kuulus esimene tagasimakse maksmisele 2 kuud
      pärast laenu väljamaksmist, seega 16.02.2009. Järgmised laenu tagasimaksed kohustus
      laenusaaja hagejale tasuma 1 kuu möödudes arvates eelmise tagasimakse kuupäevas,
      seega 16.03.2009. Kohus asub seisukohale, et antud juhul oli hageja ja P OÜ vahel
      sõlmitud lepingu alusel raha maksmise kohustus, mida P OÜ rikkus.
  24. Kostja vastuväidete kohaselt kohtutäituri täitemenetluse lõpetamise 07.02.2013
      otsusest täiteasjas nr. 014/2009/606 nähtuvalt on hageja nõuded täielikult rahuldatud.
      Kohus leiab, et kostja viidatud kohtutäituri dokumendis on tõepoolest märgitud nagu
      oleks hageja nõue laenusaaja vastu täitemenetluses täielikult rahuldatud. Kohus
      nõustub hagejaga, et tõenäoliselt on tegemist kohtutäituri hooletusest tingitud
      eksimusega või ebaõnnestunud sõnastusega, mida tuleks tõlgendada selliselt, et
      täitemenetluses koostatud jaotuskavale vastav summa on kohtutäituri ametialaselt
      arveldusarvelt hagejale täielikult tasutud.
  25. Seega kuna kohtutäiturile esitatud täitmisavalduse kohaselt oli hageja nõue laenusaaja
      P OÜ vastu 3 500 916,58 eurot, ei ole võimalik lugeda hageja nõuet täitemenetlusest
      laekunud rahasummadega täielikult rahuldatuks, vaid üksnes osaliselt.
  26. Kostja on esitanud vastuväite, et 20.11.2008 hageja ja P OÜ vahel sõlmitud
      krediidileping nr 08-219445 ning 20.11.2008 hageja ja kostja vahel sõlmitud
      käendusleping on vastuolus heade kommetega ning sel põhjusel tühine.
  27. Kohus leiab kohtule esitatud tõenditest ja kostja poolt kohtuistungil antud selgitusest
      nähtuvalt, et P OÜ oli läbi omanike MK ja kostja huvitatud 20.11.2008 hagejaga
      krediidilepingu nr 08-219445-JK sõlmimisest ja hagejalt 3 700 000 euro suuruse
      krediidi saamisest hageja ja OÜ F vahel sõlmitud laenulepingust nr 08-040348-JK ning
      hageja S N.V-ga vahel sõlmitud lepingust nr 2000726 tulenevate võlgnevuste
      refinantseerimiseks, kuna kõige nende äriühingute omanike ring kattus. Kui P OÜ ei
      oleks sõlminud hagejaga eelnimetatud laenulepingut ja kostja ei oleks sõlminud


                                                                                       5(14)
                                                                Tsiviilasi nr: 2-12-55122

    hagejaga käenduslepingut, siis oleks hageja S N.V-le kuuluva mootorlaeva „Sonata“
    suhtes alustanud sundtäitmise menetlust. Krediidilepingu sõlmimisel P OÜ lootis, et
    suudab laenu tagastada.
28. Kostja arvab, et 20.11.2008 laenulepingu järgne laenusumma 3 206 057 eurot sisaldas
    OÜ F ja S N.V.lepingujärgseid viiviseid. Kohus kostja seisukohaga ei nõustu. OÜ F
    laenulepingu nr 08-040348-JK väljavõtte kohaselt on 16.12.2008 (so laenulepingust nr
    08-219445-JI tuleneva laenu väljamaksmisel) osaliselt tasutud (refinantseeritud)
    laenulepingust nr 08-040348-JK tulenenud OÜ F võlgnevused kokku summas 1 635
    293,41 eurot (põhiosa summas 1 486 281,71 eurot, intressivõlgnevus summas 149
    011,70 eurot), viivisvõlgnevus summas 37 043,22 eurot on refinantseerimisel
    tühistatud. S N.V. võlgnevus tulenes lepingu nr 2000726 alusel esitatud arvest nr
    8526609880 summas 1 718 023,25 eurot (põhiosa võlgnevus summas 1 312 687,93
    eurot ja debitoorne võlgnevus (põhiosa, intresside ja viiviste võlgnevus) summas 405
    335,32 eurot. P OÜ konto väljavõtte järgi on 16.12.2008 laenu väljamaksmisega
    kustutatud (refinantseeritud): laenulepingust nr 08-040348-JK tulenenud OÜ F
    võlgnevus summas 1 635 293,41 eurot ja lepingust nr 2000726 tulenenud S N.V.
    võlgnevus summas 1 563 479,81 eurot. Seega on laenulepingu nr 08-219445-JI alusel
    väljastatud laenusummaga refinantseeritud üksnes ja ainult põhiosa ja intressi
    võlgnevused, mitte aga viivisvõlgnevused nagu on ekslikult väitnud kostja.
29. Kohus leiab, et kostja ei ole kohtule esitanud tõendeid, millest nähtuvalt oleks
    eelnimetatud laenulepingu ja käenduslepingu kohaselt soorituste väärtus heade
    kommete vastaselt tasakaalust väljas või et tehing oleks tehtud P OÜ jaoks äärmiselt
    ebasoodsatel tingimustel, sundolukorras- erakorralisest vajadusest, kogenematusest või
    muust asjaolust tulenevalt või mõjutatuna sõltuvussuhtest. Kohtul puudub mistahes
    alus mõistlikult järeldada, et kostja tahe krediidilepingut ja käenduslepingut sõlmides ei
    kujunenud vabalt ja/või krediidilepingu ja käendusleping ei vastu kostja tahtele. Kohus
    märgib, et laenulepingu tühisuse aluseks ei saa olla vastutustundliku laenamise
    põhimõtte rikkumine või hageja hea usu põhimõtte vastane käitumine. Kohus leiab, et
    ei ole leidnud tõendamist, et hageja ja P OÜ vahel sõlmitud krediidileping nr 08-
    219445 ning 20.11.2008 hageja ja kostja vahel sõlmitud käendusleping oleks vastuolus
    heade kommetega ning sel põhjusel tühine.
30. Kostja esitatud vastuväidete kohaselt 20.11.2008 Swedbank AS ja kostja vahel
    käenduslepingu sõlmimisel rikkus hageja hoolsuskohustust. Kohus ei nõustu kostja
    seisukohaga, et 20.11.2008 Swedbank AS ja kostja vahel sõlmitud käenduslepingu näol
    on tegemist tarbijakäenduslepinguga.
31. Käenduslepingu sõlmimise ajal (s.o. seisuga 20.11.2008) kehtinud VÕS redaktsiooni
    kohaselt VÕS § 143 lg 1 kohaselt tarbijakäendusleping on käendusleping, kus
    käendajaks on tarbija. Käenduslepingu sõlmimise ajal kehtinud VÕS § 34 kohaselt
    mõisteti tarbijana füüsilist isikut, kes teeb tehingu, mis ei seondu iseseisva majandus-
    või kutsetegevuse läbiviimisega. Riigikohtu tsiviilkolleegium asus 01.02.2012 otsuses
    kohtuasjas nr 3-2-1-148-11 p-des 13 ja 14 järgmisele seisukohale: “Seega on
    Riigikohus leidnud, et äriühingu osanikule ja juhatuse liikmele ei laiene
    võlaõigusseaduse tarbijakaitsesätted. Käendaja, kes on käenduslepingu sõlminud
    ajendatuna isiklikust vahetust majanduslikust huvist põhilepingu sõlmimise, selle
    täitmise või põhivõlgniku majandustegevuse vastu, ei vaja käendajana
    tarbijakäenduselepingust tulenevat kaitset.
32. Äriregistri väljavõttega on leidnud tõendamist, et kostja oli põhivõlgniku P OÜ osanik
    ja juhatuse liige, seega omas otsest majanduslikku huvi põhilepingu sõlmimise,
    täitmise ja põhivõlgniku majandustegevuse vastu. Kohus asub seisukohale, et kostja ja



                                                                                        6(14)
                                                              Tsiviilasi nr: 2-12-55122

    hageja vahel sõlmitud käenduslepingu sõlmimisel ei tegutsenud kostja tarbijana ja
    tegemist ei ole tarbijakäenduslepinguga.
33. Kostja on esitanud hageja nõudele aegumise vastuväite. Kohus asub seisukohale, et
    hageja nõue on osaliselt aegunud. Tehingust tuleneva nõude TsÜS §-s 146 sätestatud
    kolmeaastane aegumistähtaeg algab TsÜS § 147 lg 1 järgi nõude sissenõutavaks
    muutumisega. TsÜS § 147 lg 2 kohaselt muutub nõue sissenõutavaks alates hetkest,
    mil õigustatud isikul on õigus nõuda nõudele vastava kohustuse täitmist. Kuna
    laenulepingus nähti ette võla tasumine kuumaksetena, s.o lepiti kokku korduvate
    kohustuste täitmises, oli nõuete aegumistähtaeg TsÜS § 154 järgi kolm aastat iga
    üksiku kohustuse jaoks ning aegumistähtaeg algas selle kalendriaasta lõppemisest, mil
    kohustusele vastav nõue sissenõutavaks muutus
34. Riigikohus on lahendis nr 3-2-1-153-10 p 12 asunud seisukohale, et eristada tuleb
    nõudeid, mis muutuvad sissenõutavaks lepingu ülesütlemisega ja nõudeid, mis
    muutusid sissenõutavaks maksegraafiku alusel s.o enne krediidilepingu ülesütlemist.
    Enne ülesütlemist sissenõutavaks muutunud nõuete puhul tuleb lähtuda TsÜS §-st 154.
    Lepingu ülesütlemisega sissenõutavaks muutunud nõuete puhul TsÜS § 147 lg-st 1.
    Riigikohtu 20.04.2009 otsuse tsiviilasja nr 3-2-1-33-09 punkti 10 kohaselt muutuvad
    võlausaldaja nõuded käendaja vastu sissenõutavaks ja hakkavad aeguma samal ajal kui
    samad nõude põhivõlgniku vastu.
35. Kohus on seisukohal, et laenulepingust tulenev laenusaaja üksik laenu põhiosamakse
    tasumise kohustus, summas 38 167,35 eurot, on muutunud esmakordselt
    sissenõutavaks 16.02.2009; järgmine, põhiosa tagasimakse kohustus, summas 38
    167,35 eurot on muutunud sissenõutavaks 16.03.2009; intressimaksmise kohustus
    summas 18 176,85 eurot, on muutunud sissenõutavaks 16.02.2009; intressimaksmise
    kohustus summas 16 417,80 eurot on muutunud sissenõutavaks 16.03.2009;
    intressimaksmise kohustus summas 17 590,50 eurot on muutnud sissenõutavaks
    14.04.2009; viiviste summas 1545,75 maksmise kohustus muutus sissenõutavaks
    15.03.2009 ja viiviste summas 3320,50 eurot maksmise kohustus muutus
    sissenõutavaks 13.04.2009.
36. TsÜS §-st 154 tulenevalt laenulepingust tulenevate üksikohustuste aegumise tähtaeg
    kostja kui käendaja suhtes algas 2009 aasta lõppemisest, s.o. alates 01.01.2010 ning
    lõppes seega 01.01.2013. Kuivõrd hageja on hagi esitanud 21.12.2012, siis
    laenulepingust tulenevate üksikohustuste summas 76 334,70 eurot ( 38 167,35 + 38
    167,35), intressimaksmise kohustuste summas 52 128,15 eurot (18 176,85+16
    417,80+17 590,50) ja viivise maksmise kohustuste summas 4 866,25 eurot
    (1545,75+3320,50) osas ei ole hageja nõue aegunud. Seega ei ole hageja nõue
    laenulepingust tulenevate üksikohustuste summas 133 322,377 eurot (6 334,70+524
    866,25) osas aegunud.
37. Poolte vahel ei ole vaidlust, et lepingu ülesütlemisega muutus 14.04.2009
    sissenõutavaks tasumata põhiosa jääk summas 3 129 722,30 eurot. Kohus leiab, et
    vastavalt TsÜS § 147 lg-le 1 algas nimetatud nõude kolmeaastane aegumistähtaeg
    15.04.2009 kell 00.00 ja oleks lõppenud 15.04.2012 kell 24.00. Kuna hagi on kohtusse
    esitatud 21.12.2012, s.o pärast aegumistähtaja saabumist, on hageja nõue 14.04.2009
    lepingu ülesütlemisega sissenõutavaks muutnud põhiosa võlgnevuse summas
    3 129 722,30 eurot ja viiviste summas 4 390 699,17 eurot osas kohtu hinnangul
    aegunud.
38. Hageja on märkinud, et kui kohus leiab, et hageja nõuded põhivõlgniku vastu, mis on
    muutunud sissenõutavaks laenulepingu ülesütlemisega 14.04.2009, on aegunud, siis
    tuleks hageja arvates lähtuda laenulepingu punktis 25.2. kokku lepitud regulatsioonist,
    mille järgi tuleb laenulepingu osalise täitmise korral arvestada laekunud summad


                                                                                     7(14)
                                                                 Tsiviilasi nr: 2-12-55122

      esimeses järjekorras lepingutasude, leppetrahvide ja viiviste tasumiseks, teises
      järjekorras intresside tasumiseks ja kolmandas järjekorras põhivõla tasumiseks.
      Kuivõrd hageja on kohtule esitatud menetlusdokumentides ise määranud, et
      laenulepingu tagatise realiseerimisest saadud 88 451,16 euro võrra kuulub
      vähendamisele põhivõlgniku vastu sissenõutavaks muutunud nõue summas 133 322,37
      eurot, loeb kohus sellest lähtuvalt laenulepingu tagatise realiseerimisest saadud 88
      451,16 eurot tasutuks põhivõlgniku vastu sissenõutavaks muutunud ja aegumata nõuete
      osas ja hageja sissenõutavaks muutnud ja aegumata nõude suuruseks, mida hageja saab
      kostjalt käenduslepingu alusel nõuda on 44 871,21 eurot (133 322,37 -88 451,16= 44
      871,21 eurot.)
  39. Kostja on esitanud hageja nõudele tasaarvestuse vastuväite ja teinud hagejale
      tasaarvestuse avalduse 400 000,00 euro ulatuses. Hageja on hinnanud P OÜ
      maksevõimet, millise asjaolu tõendamiseks on hageja esitanud väljavõtte 23.09.2008
      koostatud krediidi memorandumist ja mootorlaeva “Sonata” opereerimisest tulenevate
      rahavoogude tabeli. Eeltoodust tulenevalt on kohtu hinnangul hageja laenu väljastades
      hinnanud P OÜ krediidivõimelisust. Kohus leiab, et isegi kui asuda seisukohale, et
      hageja laenuandjana oleks rikkunud vastutustundliku laenamise põhimõtet, ei ole kostja
      tõendanud, et laenusaajale oleks vaidlusalusest krediidist tekkinud kahju. Kostjal, kes
      ise oli P OÜ osanik ja juhatuse liige, pidi endal olema kõige parem ülevaade ettevõtte
      majandustegevusest, finantsseisundist ja ettevõtte võimekusest täita endale võetud
      kohustusi. Seega oli kostja teadlik endale võetavast riskist. Kohus märgib, et samas
      olukorras heas usus tegutsevad isikud ei loeks mõistlikuks käendada kohustust, mille
      põhivõlgniku maksevõime osas on kahtlusi. Kostja nõude olemasolu hageja vastu,
      mida oleks võimalik hageja nõudega tasaarvestada, ei ole kohtu hinnangul tõendatud.
  40. Kõik kohtuotsuses käsitlemata menetlusosaliste väited ning nende esitatud tõendi
      hagiavalduse läbivaatamisel kohtu arvates tähtsust ei oma ja seetõttu kohus neid
      lahendis ei käsitle.
  41. Kuivõrd kohus rahuldas hagi osaliselt, tuleb menetluskulud jätta 11,21 % ulatuses
      kostja ning 88,79 % ulatuses hageja kanda. Riigikohtu praktika kohaselt on
      vandeadvokaadi põhjendatud tunnitasuks üldjuhul mitte rohkem kui 120 eurot
      (Riigikohtu 1.10.2013. määrus tsiviilasjas nr 3-2-1-93-13). Tsiviilasja materjalidest
      nähtuvalt on kostja lepinguliseks esindajaks jurist Ingrid Proos, kelle tunnitasu oli 120
      eurot käibemaksuga. Juhindudes Riigikohtu lahenditest ning arvestades kostja
      lepingulise esindaja kvalifikatsiooni ja praktilist kogemust, asub kohus seisukohale, et
      antud tsiviilasjas on põhjendatud lugeda mõistlikuks kostja lepingulise esindaja
      tunnihinnaks mitte rohkem, kui 96 eurot käibemaksuga.
  42. Kohus rahuldab kostja avalduse menetluskulude rahalise suuruse kindlaksmääramiseks
      osaliselt, õigusabi eest 25,89 h s.o 2485,44 eurot käibemaksuga (25,89 h x 96 eurot=
      2485,44 eurot), millele lisanduvad dokumentaalse tõendi saamise kulud 76,30 eurot
      käibemaksuga ja tõlkekulud 48,31 eurot käibemaksuga, millest 88,79 % on 2317,46
      eurot. Kohus jätab rahuldamata kostja avalduse menetluskulude kindlaksmääramiseks
      kokku 4954,55 euro ulatuses (õigusabikulud).
  43. Kohus määrab kindlaks hageja menetluskulude rahalise suuruse summas 3200 eurot
      (riigilõiv), millest 11,21 % on 358,72 eurot. Juhindudes TsMS § 445 lg 1 sätestatust
      tasaarvestab kohus hageja ja kostja vastastikused kohtumäärusega väljamõistetavad
      menetluskulud, mille tagajärjel mõistab kohus hagejalt välja kostja kasuks
      menetluskulud summas 1958,74 eurot (2317,46 - 358,72= 1958,74 eurot).

Apellatsioonkaebus



                                                                                         8(14)
                                                               Tsiviilasi nr: 2-12-55122

44. Kostja esitas maakohtu otsuse peale apellatsioonkaebuse, milles palus maakohtu otsuse
    tühistada osas, millega kohus rahuldas osaliselt hagi ja mõistis kostjalt hageja kasuks
    välja 44 871,21 eurot, jättis kostja kanda menetluskulud 11,21% ulatuses, jättis
    rahuldamata kostja menetluskulude kindlaksmääramise 3754,55 euro ulatuses ja palus
    teha tühistatud osas asja esimese astme kohtule uueks läbivaatamiseks saatmata uus
    otsus, millega jätta hagi täielikult rahuldamata, menetluskulud hageja kanda ning välja
    mõista hagejalt kostja menetluskulud 6364,60 eurot, ringkonnakohtu menetluses
    kantud menetluskulud jätta hageja kanda.
45. Apellant leiab, et maakohus rikkus kohtuotsuse tegemisel nii menetlusõiguse norme
    kui kohaldas ebaõigesti materiaalõiguse norme, mis tõi kaasa ebaõige lahendi ning
    arvestamisele kuuluvate asjaolude ja tõendite kohaselt tuleks apellatsioonimenetluses
    teha esimese astme kohtu otsuses erinev otsus.
46. TsMS § 436 lg 2 järgi kohus rajab otsuse üksnes asjas esitatud ja kogutud tõenditele.
    Kohus pole sellega arvestanud.
47. Kohus on kohtuotsuses tuginenud hageja väitele, et põhivõlgnevuses 3 117 605,84
    eurot sisalduvad üksikud, erinevatel aegadel sissenõutavaks muutunud osanõuded,
    sealhulgas esimestena, s.o. 16.02.2009, summas 38 167,35 eurot ja 16.03.2009 summas
    38 167,35 eurot sissenõutavaks muutunud laenu tagasimakseid, mistõttu hageja nõue
    ei ole aegunud, kuid jätnud arvestamata, et see väide on vastuolus hageja enda
    hagiavaldusega. Kohus on jätnud arvestamata, millal ja millise nõude hageja on kostja
    vastu esitanud. Käenduslepingu sõlmimine summas 400 000 eurot ei tähenda, et hagi
    esitamisel poleks vaja määratleda, milliste laenulepingust tulenevate võlgniku
    kohustuste täitmise tasumiseks ja millises summas kostja vastu nõue esitatakse. Seda
    on menetluses maakohus hagejale korduvalt selgitanud, mh palunud hagejal selgitada
    ja täpsustada nõuet, mida hageja kuni 14.03.2015 pole teinud, otsuse tegemisel pole
    kohus sellega arvestanud ja jätnud tähelepanuta.
48. Kohus on otsuse tegemisel jätnud arvestamata käendatava kohustuse sissenõutavaks
    muutumise aja. Arvestades kohtuotsuses tuvastatud asjaolu, mille kohaselt laenusaaja
    lepingu rikkumise tõttu ütles hageja 14.04.2009 laenulepingu üles ja esitas 02.06.2009
    võlgnevuse sissenõudmiseks täitmisavalduse kogusummas 54 777 442,36 krooni (s.o
    3 500 916,58 eurot, mis koosneb tagastamata laenude põhiosast summa 3 206 057
    eurot, tasumata intresside nõudest summas 52 121,42 eurot, viivisenõudest summas
    240 511,66 eurot ning kohustistasust summas 2 226,50 eurot), oli võlgnik kohustatud
    hagejale tasuma kõik tasumata summad laenulepingu ülesütlemise tõttu vähemalt
    ajavahemikul 15.04.2009 kuni 02.06.2009.
49. TsÜS § 146 lg 1 kohaselt tehingust tuleneva nõude aegumistähtaeg on kolm aastat.
    TsÜS § 147 lg 1 kohaselt aegumistähtaeg algab nõude sissenõutavaks muutumisega,
    kui seaduses ei ole sätestatud teisiti ja lg 2 kohaselt nõue muutub sissenõutavaks alates
    ajahetkest, mil õigustatud isikul on õigus nõuda nõudele vastava kohustuse täitmist.
    VÕS § 82 lg 7 esimese lause kohaselt kohustus muutub sissenõutavaks, kui
    võlausaldajal on õigus nõuda kohustuse täitmist.
50. Seega arvestades hagiavalduse aluseks oleva pooltevahelise käenduslepingu punktis 4
    kokkulepitut, muutus hageja nõue kostjalt 400 000 euro saamiseks sissenõutavaks
    15.04.2009 või ajavahemikul kuni 02.06.2009, mil võlgnik oli kohustatud lepingu
    ülesütlemise tõttu tasuma hagejale kõik tasumata summad. Alles 14.03.2015
    menetlusdokumendis esitas hageja nõude kujunemise ja viiviste arvestamise kohta
    alternatiivse tabeli laenusaaja koguvõlgnevuse kohta 133 322,37 eurot.
51. Kostja on kogu menetluse mitmes menetlusdokumendis väitnud, et esimesed kaks
    osamakset 38 167,35 eurot + 38 167,35 eurot on hagiavalduse kohaselt muude tagatiste
    arvel hagejale rahuldatud, mistõttu neid osamakseid pole hagejal kostjalt võimalik


                                                                                       9(14)
                                                                  Tsiviilasi nr: 2-12-55122

      nõuda, isegi kui need nõuded poleks aegunud. Arvestades sellega, et hageja esitas hagi
      kostjalt laenusaaja laenulepingu nr. 08-219445-JI võlgnevuse 133 322,37 euro
      tasumiseks 14.03.2015, siis on hageja nõue aegunud ja hagi tuleb jätta rahuldamata.
  52. Kohus tuvastas õigesti, et TsÜS §-st 154 tulenevalt laenulepingust tulenevate
      üksikohustuste aegumise tähtaeg kostja kui käendaja suhtes algas 2009 aasta
      lõppemisest, s.o. alates 01.01.2010 ning lõppes seega 01.01.2013, kuid leidis et need
      hageja nõuded pole aegunud, sest hagi on esitatud 21.12.2012. Hageja ei ole
      21.12.2012 nende võlgnevuste tasumiseks hagi esitanud. Kohus rahuldas selle hageja
      nõude, mis oli menetluses esitatud 14.03.2015, millele kostja oli esitanud aegumise
      vastuväite.
  53. Kostja esitas hageja nõudele VÕS §-is 145 lõikes 5 sätestatud vastuväite, sest
      kohtutäituri täitemenetluse lõpetamise 07.02.2013 täiteasjas nr. 014/2009/606 tehtud
      otsuse kohaselt on hageja nõuded täielikult rahuldatud. Kohus leidis, et tõenäoliselt on
      tegemist kohtutäituri hooletusest tingitud eksimusega või ebaõnnestunud sõnastusega.
      Kostja arvates ei saa kohus kohtutäituri otsust hinnates teha oletuslikke järeldusi.
      Kohtutäituri otsust ei ole hageja vaidlustanud. Täitemenetluse lõpetamise otsusest
      tulenevalt tuleb hageja nõue kostja vastu jätta rahuldamata.
  54. Kohtuotsusest ei nähtu millele tuginedes või milliseid asjaolusid arvestades pidas
      kohus kostja lepingulise esindaja kvalifikatsiooni ja praktilist kogemust just 96 euro
      suuruse tunnitasu vääriliseks. Kostja arvates pole kohus kohtuotsuses kostja
      esindajakulude vajalikkust ja põhjendatust üldse hinnanud. Kohus pole arvestanud
      asja keerukust, esitatud tõendeid ega esitatud nõudega ja selle mõju kostjale.

Vastustaja vastus apellatsioonkaebusele
  55. Vastustaja leidis vastuses apellatsioonkaebusele, et see tuleb jätta rahuldamata ning
      menetluskulud kostja kanda.

Ringkonnakohtu seisukoht
  56. Ringkonnakohus, tutvunud tsiviilasja materjalidega, leiab, et Harju Maakohtu
      30.10.2015 otsus tuleb tühistada osas, millega hagi rahuldati osaliselt ja SJB-lt mõisteti
      Swedbank AS kasuks välja käenduslepingust tulenev võlgnevus summas 44 871,21
      eurot, samuti menetluskulude jaotuse ja rahalise kindlaksmääramise osas. Ülejäänud
      osas on maakohtu otsus jõustunud, sest otsuse osale, millega maakohus jättis hagi
      osaliselt rahuldamata, ei ole apellatsioonkaebust esitatud. Apellatsioonkaebus tuleb
      rahuldada.
  57. Apellatsioonkaebuse kohaselt on hageja oma nõuet menetluse jooksul muutnud, kuna
      esitas menetluse jooksul alternatiivsena intressi- ja viivisenõude. Ringkonnakohtu
      arvates ei ole tegemist mitte nõude muutmisega, vaid alternatiivselt uue nõude
      esitamisega (Riigikohtu lahend tsiviilasjas nr 3-2-1-113-11). Hageja esitas 21.12.2012
      hagiavalduse, milles palus kostjalt hageja kasuks välja mõista käendusest tuleneva võla
      400 000 eurot. Hagi aluseks olevate asjaolude kohaselt on hagejal põhivõlgniku vastu
      nõue kokku 7 565 292,68 eurot, sh põhiosa võlgnevus 3 117 605,84 eurot,
      intressivõlgnevus 52 121,42 eurot ja viivisevõlgnevus 4 395 565,42 eurot. Maakohus
      tegi 08.01.2013 määruse, milles kohustas hagejat kõrvaldama hagi puudused 20 päeva
      jooksul määruse ärakirja kättesaamisest. Määruse kohaselt tuleb hagejal täpsustada, kas
      kostja vastu on suunatud üksnes põhivõlgnevus või ka intressi- ja viivisevõlgnevus.
      Hageja teatas, et nõuab kostjalt kui käendajalt põhivõlgniku põhivõla tasumist (I kd,
      tlk 96 p 2.4) ning palub hageja intressi- ja viivisenõude jätta tähelepanuta ning
      käsitleda neid üksnes informatiivsetena. Seega väljendas hageja, et haginõude aluseks
      on hageja ja põhivõlgniku vahelisest laenulepingust tulenev põhivõlg. Tulenevalt kostja


                                                                                         10(14)
                                                                 Tsiviilasi nr: 2-12-55122

    06.03.2014 vastuväidetest leidis hageja 07.03.2014 menetlusdokumendis (III kd, tlk 6-
    9), et kuna ta esitas koos hagiavaldusega ka intressi- ja viivisevõlgnevuse tabeli, siis on
    kostja seisukoht, et hageja ei ole hagi intressi- ja viivisenõudes esitanud, ekslik.
    30.10.2014 menetlusdokumendis käsitles hageja nii põhivõla kui ka intressivõlgnevuse
    suurust ja sissenõutavaks muutumist. Seega esitas hageja kostja vastu ringkonnakohtu
    arvates alternatiivsena intressi- ja viivisenõude alles 2014.a. Maakohus andis
    25.02.2015 määrusega hagejale tähtaja viivisevõlgnevuse täpsustamiseks,
    aktsepteerides seega uue alternatiivse nõude esitamist. Maakohus tuvastas otsuses
    (otsuse lk 14), et laenulepingust tulenev laenusaaja üksik laenu põhiosamakse tasumise
    kohustus summas 38 167,35 eurot on muutunud esmakordselt sissenõutavaks
    16.02.2009 ning järgmine põhiosa tagasimakse kohustus summas 38 167,35 eurot on
    muutunud sissenõutavaks 16.03.2009, intressimaksmise kohustus summas 18 176,85
    eurot on muutunud sissenõutavaks 16.02.2009, intressimaksmise kohustus summas
    16 417,80 eurot on muutunud sissenõutavaks 16.03.2009 ning intressimaksmise
    kohustus summas 17 590,50 eurot on muutunud sissenõutavaks 14.04.2009, viivise
    summas 1 545,75 eurot maksmise kohustus muutus sissenõutavaks 15.03.2009 ja
    viivise summas 3 320, 50 eurot maksmise kohustus muutus sissenõutavaks 13.04.2009.
    Maakohus leidis, et kuna hagi on esitatud 21.12.2012, siis ei ole nimetatud
    põhikohustuste, intressi- ja viivise tasumise nõue aegunud. Ringkonnakohus leiab, et
    kostja väited selle kohta, et maakohus jättis tähelepanuta hageja intressi- ja
    viivisenõude esitamise aja, on põhjendatud. Hagi täpsustamisel 2013.a teatas hageja, et
    hagi nõude aluseks ei ole intressi ja viivisenõuded, muutes seda seisukohta 2014.a
    menetlusdokumentides. Seega esitas hageja kostja vastu alternatiivse intressi ja
    viivisenõude alles 2014.a.
58. Käendaja vastu esitatud nõudele kohaldub TsÜS § 146 lg 1 järgi tehingust tuleneva
    nõude kolmeaastane aegumistähtaeg. TsÜS § 154 kohaselt on korduvate kohustuste või
    ülalpidamiskohustuse täitmise nõude aegumistähtaeg, olenemata sellest, milline on
    nõude õiguslik alus, kolm aastat iga üksiku kohustuse jaoks. Aegumistähtaeg algab
    selle kalendriaasta lõppemisest, mil kohustusele vastav nõue muutub sissenõutavaks.
    TsÜS § 147 lg 2 kohaselt muutub nõue sissenõutavaks alates ajahetkest, mil õigustatud
    isikul on õigus nõuda nõudele vastava kohustuse täitmist. Käenduslepingu p 4 järgi on
    käendatava kohustuse täitmise tähtpäev iga lepingujärgse makse tasumise tähtpäev.
    Lepingu ülesütlemise korral on kohustuse täitmise tähtpäev päev, milleks võlgnik on
    lepingu kohaselt kohustatud tasuma kõik tasumata summad. Kuna maakohus tuvastas,
    et laenulepingust tulenev laenusaaja üksik laenu põhiosamakse tasumise kohustus
    summas 38 167,35 eurot on muutunud esmakordselt sissenõutavaks 16.02.2009 ning
    järgmine põhiosa tagasimakse kohustus summas 38 167,35 eurot on muutunud
    sissenõutavaks 16.03.2009, siis ei ole põhjendatud apellatsioonkaebuse väited, et
    maakohus on jätnud arvestamata käendatava kohustuse sissenõutavaks muutumise aja.
    Osamaksetena tagastatava laenu käendamisest tulenevad kohustused on korduvad
    kohustused TsÜS § 154 tähenduses (vt ka Riigikohtu 18. märtsi 2010. a otsus
    tsiviilasjas nr 3-2-1-12-10, p 11). Samas lepingu ülesütlemisega sissenõutavaks
    muutunud nõuete korral ei ole enam tegemist korduvate kohustustega ja
    aegumistähtaeg TsÜS § 147 lg 1 järgi algab nõude sissenõutavaks muutumisega
    (Riigikohtu 12. novembri 2008. a otsus tsiviilasjas nr 3-2-1-95-08, p 11; 22. veebruari
    2011. a otsus tsiviilasjas nr 3-2-1-153-10, p 12). Seega tuli aegumise puhul eristada
    enne ülesütlemist sissenõutavaks muutunud osamakseid ja ülesütlemise järel
    sissenõutavaks muutunud summat (Riigikohtu otsus tsiviilasjas nr 3-2-1-153-14, p 12).
    Ringkonnakohtu arvates tuvastas maakohus õigesti, et vastavalt TsÜS §-le 154 algas
    2009. a sissenõutavaks muutunud osamaksete tasumise nõude aegumistähtaeg


                                                                                        11(14)
                                                                Tsiviilasi nr: 2-12-55122

    01.01.2010 ning TsÜS § 146 lg-st 1 tulenev kolmeaastane aegumistähtaeg ei olnud
    seega hagi esitamise ajaks, so 21.12.2012 möödunud. Seoses hageja väidetega, et tal
    on kostja vastu ka intressi ja viivisenõuded, toob ringkonnakohus esile Riigikohtu
    korduvad selgitused, et TsÜS § 160 lg 1 järgi peatub nõude aegumine ainult selles osas,
    mille kohta on kohtule hagi esitatud (vt nt Riigikohtu 5. oktoobri 2010. a otsus
    tsiviilasjas nr 3-2-1-52-10, p 18; Riigikohtu 29. septembri 2010. a otsus tsiviilasjas nr
    3-2-1-30-10, p 12). TsMS § 206 lg 1 ja TsMS § 376 lg 4 p 2 võimaldavad menetluse
    kestel esialgu esitatud nõuet mh suurendada, kuid arvestades seejuures riskiga, et
    algselt esitamata jäetud nõude osa võib olla aegunud (vt Riigikohtu 5. oktoobri 2010. a
    otsus tsiviilasjas nr 3-2-1-52-10, p 18). Sama seisukoht kehtib ringkonnakohtu arvates
    ka siis, kui hageja esitab menetluse jooksul alternatiivse nõude. Hageja väitis, et tal on
    kostja vastu intressi ja viivisenõuded alles 2014.a. Hagi esitamisel peatus TsÜS § 160
    lg 1 alusel nõude aegumine vaid esialgu nõutu ulatuses. Kuna hagi esitamisel väljendas
    hageja, et nõuab kostjalt kui käendajalt põhivõlgniku põhivõla tasumist ning palub
    hageja intressi- ja viivisenõude jätta tähelepanuta ning käsitleda neid üksnes
    informatiivsetena, siis intressi ja viivisenõudes kulges aegumine edasi. TsÜS § 154
    järgi algas 2009. a sissenõutavaks muutunud osamaksete intressi ja viivisenõude
    aegumistähtaeg 01.01.2010 ning TsÜS § 146 lg-st 1 tulenev kolmeaastane
    aegumistähtaeg oli 2014. aastaks, kui hageja väitis, et tema nõudeks on ka intressi- ja
    viivisenõue, möödunud. Seega on hageja esitatud intressi ja viivisenõuded aegunud.
59. Ringkonnakohus ei nõustu kostja seisukohaga, et kuna käenduslepingu p-s 4 oli kokku
    lepitud nõude sissenõutavus selliselt, et peale ülesütlemist muutuvad kõik nõuded
    sissenõutavaks, siis on kõik hageja nõuded aegunud. Kuigi TsÜS § 147 lg 1 esimese
    lause kohaselt algab üldreeglina aegumistähtaeg nõude sissenõutavaks muutumisest,
    sätestab TsÜS § 154 sellest erandi. Käesolevas asjas tuvastati, et 16.02.2009 ja
    16.03.2009 sissenõutavaks muutunud põhivõla osamaksed olid korduvad kohustused.
    TsÜS § 154 järgi on aegumistähtaja alguse jaoks vajalik tuvastada kalendriaasta, mil
    kohustusele vastav nõue muutus sissenõutavaks. Seega sissenõutavuse võimalik
    muutumine kalendriaasta sees ei mõjuta korduvast kohustusest tuleneva nõude
    aegumise algusaega. Kuigi TsÜS § 145 lg 1 järgi on võimalik ka TsÜS § 154 järgset
    aegumist poolte kokkuleppel muuta, ei ole käenduslepingus aegumise kergendatud
    tingimusi poolte vahel kokku lepitud.
60. Apellatsioonkaebuse väidete kohaselt on hageja nõuded rahuldatud, sest 07.02.2013 on
    Tallinna kohtutäitur Marek Laanemets teinud täiteasjas otsuse täitemenetluse
    lõpetamise kohta, kuna hüpoteegiga tagatud nõue on kohtutäituri ametialase
    arveldusarve vahendusel täielikult rahuldatud (III kd, tlk 55). Ringkonnakohus nõustub
    maakohtu seisukohaga, et hageja hagis esitatud nõude rahuldamine täitemenetluses
    tagatise realiseerimisest saadud summast ei ole tõendatud. 02.06.2009 esitas hageja
    täiturile täitmisavalduse, kuna hageja kasuks oli seatud mootorlaevale Sonata
    laevahüpoteek. Täitemenetluses laev realiseeriti. Seega ei viinud kohtutäitur läbi
    universaalset täitemenetlust, vaid täitedokumendiks oli hüpoteegi seadmise leping,
    mille järgi oli mootorlaevale Sonata hageja kasuks seatud laevahüpoteek. Kuna
    kohtutäituri teate mootorlaeva Sonata müügist ja sellest saadud tulemi jaotuskava
    otsuse (III kd, tlk 109-110) kohaselt rahuldati täiteasjas nr 014/2009/606 hageja nõue
    üksnes osaliselt, siis ei ole kostja väited hageja haginõude täieliku rahuldamise kohta
    nimetatud täitemenetluses põhjendatud.
61. Asja puudub poolte vahel vaidlus selles, et laenulepingu tagatise realiseerimisest tasuti
    täitemenetluses hagejale 88 451,16 eurot. Hagiavaldusele ja 30.10.2014
    menetlusdokumendile lisas hageja võlgnevuse arvestuse (I kd, tlk 82 ja III kd, tlk 30),
    mille järgi oli tagatise realiseerimisest saadud summa arvestatud põhivõlgnevuse


                                                                                       12(14)
                                                               Tsiviilasi nr: 2-12-55122

    katteks. 14.03.2015 menetlusdokumendis muutis hageja oma seisukohta ja väitis, et
    laenulepingu tagatise realiseerimisest saadud summa on ta kooskõlas laenulepingu p-ga
    25.2 arvestanud esimeses järjekorras intresside ja viiviste katteks. Maakohus nõustus
    hageja seisukohaga.
62. Täitemenetluse seadustiku (TMS) § 56 lg 2 sätestatu järgi loetakse täitemenetlusest
    saadud raha jaotamisel võlgniku võlast esmajärjekorras kustutatuks tema kanda olevad
    kulutused, seejärel sissenõutavad kõrvalnõuded ning lõpuks põhivõlg ja arestimise järel
    arvestatud intressid. Põhivõlgniku ja hageja vahel sõlmitud laenulepingu p 25.2 järgi
    tuleb laenulepingu osalise täitmise korral arvestada laekunud summad esimeses
    järjekorras lepingutasude, leppetrahvide ja viiviste tasumiseks, teises järjekorras
    intresside tasumiseks ning alles kolmandas järjekorras põhivõla tasumiseks. Ka
    VÕS § 88 lg 8 näeb (täitemenetlusevälise täitmise korral) ette, et kui võlgnik peab
    lisaks rahalisele põhikohustusele tasuma kulutusi ja intressi, loetakse, et täitmine on
    toimunud esmalt kulutuste, seejärel juba sissenõutavaks muutunud intressi ning lõpuks
    põhikohustuse katteks.
63. Samas ei keela TMS § 56 lg 2 (nagu ka VÕS § 88 lg 8) pooltel järjekorda teisiti kokku
    leppida, v.a täitekulude osas (Riigikohtu otsus tsiviilasjas nr 3-2-1-162-12, p 16).
    Käesolevast tsiviilasjast nähtub ringkonnakohtu arvates, et hageja on määranud
    täitemenetlusest laekunud raha arvelt täitmise järjekorra teisiti, kui tuleneb TMS § 56
    lg-st 2 ja hageja ning põhivõlgniku vahelisest laenulepingust. TsÜS § 68 lg 1 järgi
    tahteavalduse võib teha mis tahes viisil, kui seadusega ei ole ette nähtud teisiti, lg 3
    järgi kaudne on tahteavaldus, mis väljendub teos, millest võib järeldada tahet tuua
    kaasa õiguslik tagajärg. Käesolevas asjas on hageja väljendanud nii hagis kui ka hiljem,
    näiteks 07.03.2014 menetlusdokumendis, et põhivõlgnevuse suurus on 3 117 605, 84
    eurot, mis vastab ka korduvalt tabelina esitatud võlgnevuse arvestusele ning mille järgi
    on laenulepingu tagatise realiseerimisest saadud summaga vähendatud põhivõlga.
    Seega on hageja korduvalt väljendanud tahet, et tagatise realiseerimisest saadud
    summaga loetakse osaliselt tasutuks põhivõlg. Kostja väidete kohaselt ei ole
    põhivõlgnik hageja täitmise järjekorda vaidlustanud, hageja menetluses sellele väitele
    vastu ei vaielnud. Kuna hageja väljendatud tahteavaldus täitmise korra
    kindlaksmääramise osas selliselt, et tagatise realiseerimisest saadud summaga
    vähendatakse põhivõlgnevust tõi ringkonnakohtu arvates kaasa õiguslikud tagajärjed,
    ei saa hageja seetõttu hiljem oma tahteavaldust muuta, väites, et ta loeb tagatise
    realiseerimisest saadud summaga tasutuks intressi- ja viivisevõlgnevuse, sest
    tahteavaldus oli muutunud kehtivaks ja hagejale siduvaks.
64. Kuna hageja arvestas tagatise realiseerimisest saadud summa maha põhivõlgnevusest,
    määramata, kas ta arvestab summa maha 16.02.2009 sissenõutavaks muutunud
    põhivõlast, 16.03.2009 sissenõutavaks muutunud põhivõlast või 14.04.2009
    sisenõutavaks muutunud põhivõlast, siis tuleb ringkonnakohtu arvates juhinduda VÕS
    § 88 lg 6 p 1 sätestatust, mille järgi tuleb täidetuks lugeda esimeses järjekorras
    esimesena sissenõutavaks muutunud kohustus, st 16.02.2009 sissenõutavaks muutunud
    kohustus summas 38 167,35 eurot ja seejärel 16.03.2009 sissenõutavaks muutunud
    kohustus summas 38 167,35 eurot ja alles seejärel 14.04.2009 sissenõutavaks
    muutunud kohustus osaliselt. Maakohus tuvastas, et 14.04.2009 sissenõutavaks
    muutunud kohustus on aegunud ning seda seiskohta ei ole vaidlustatud, 16.02.2009 ja
    16.03.2009 sissenõutavaks muutunud kohustused ei ole aegunud ning seda seisukohta
    toetas ka ringkonnakohus. Kuna ringkonnakohtu arvates leidis tõendamist, et
    16.02.2009 sissenõutavaks muutunud kohustus summas 38 167,35 eurot ja seejärel
    16.03.2009 sissenõutavaks muutunud kohustus summas 38 167,35 eurot on täidetud



                                                                                     13(14)
                                                                       Tsiviilasi nr: 2-12-55122

       laenulepingu tagatise realiseerimisest saadud summaga, siis tuleb hagi jätta
       rahuldamata.
   65. Ringkonnakohus leiab, et kostja apellatsioonkaebuse väited maakohtu poolt kostja
       menetluskulude suuruse arvestuse kohta ei ole põhjendatud. Menetlusosalise
       lepingulise esindaja kulude põhjendatuse ja vajalikkuse hindamine on kohtu
       diskretsiooniotsus, millesse kõrgema astme kohus saab sekkuda vaid juhul, kui kohus
       on ületanud diskretsioonipiire (Riigikohtu otsus tsiviilasjas nr 3-2-1-171-12).
       Ringkonnakohtu arvates ei ole maakohus diskretsioonipiire ületanud. Maakohus on
       jälgitavalt põhjendanud, miks ta leiab, et kostja lepingulise esindaja töötundide hulk ja
       tunnitasu ei ole täies ulatuses põhjendatud. Menetluse algstaadiumis tugines kostja
       peamiselt aegumise vastuväitele. Alles 24.11.2014 esitas kostja hagile põhjalikud ja
       sisulised vastuväited. Sellega on maakohus arvestanud, leides, et kostja täiendavate
       vastuväidete koostamine koos tõendite esitamisega 8 tunni ulatuses, nii nagu kostja
       seda menetluskulude nimekirjas väitis, on põhjendatud. Kuna ringkonnakohus leiab, et
       maakohus on otsuses tuvastanud õigesti kostja põhjendatud menetluskulude suuruse
       ning ringkonnakohus nõustub selles osas maakohtu otsuse põhjendustega, siis puudub
       vajadus neid täiendavalt korrata.

Menetluskulude jaotus
  66. Vastavalt TsMS § 173 lg-le 1 esitatakse asja järgmisena menetleva kohtu lahendis kogu
      seni kantud menetluskulude jaotus. Kuna hagi tuleb jätta rahuldamata, siis tuleb kostja
      menetluskulud maakohtus jätta hageja kanda ja hageja menetluskulud tema enda
      kanda. Eelpooltoodu alusel leidis ringkonnakohus, et kostja põhjendatud
      menetluskuluks maakohtus, nagu maakohus tuvastas, oli 2485,44 eurot, millele
      lisanduvad dokumentaalse tõendi saamise kulud 76,30 eurot ja tõlkekulud 48,31 eurot,
      so kokku 2 610,05 eurot. Apellatsioonkaebus tuleb rahuldada. Seetõttu tuleb kostja
      menetluskulud ringkonnakohtus jätta hageja kanda ja hageja menetluskulud tema enda
      kanda. Kostja menetluskulu nimekirja kohaselt on kostja menetluskuludeks
      ringkonnakohtus riigilõiv summas 1500 eurot ja lepingulise esindaja kulu 7 tunni
      ulatuses. Ringkonnakohtu arvates on kostja lepingulise esindaja ajakulu 7 tunni ulatuse
      põhjendatud. Ringkonnakohus leiab, et esindaja tunnitasu põhjendatud suuruseks on 96
      eurot koos käibemaksuga, nagu ka maakohtus tuvastamist leidis. Sellest tulenevalt on
      kostja lepingulise esindaja kulu suuruseks ringkonnakohtus 96x7=672, millele lisandub
      riigilõiv summas 1500 eurot, so kokku 2 172 eurot. Kokku tuleb hagejalt kostja kasuks
      välja mõista menetluskulud summas 4 782,05 eurot.

/allkirjastatud digitaalselt/   /allkirjastatud digitaalselt/   /allkirjastatud digitaalselt/
 Krista Kirspuu                  Tiit Kollom                       Ande Tänav
     kohtunik                      kohtunik                         kohtunik




                                                                                                14(14)
