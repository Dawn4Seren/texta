                                                                                     4-16-4649




                           KOHTUOTSUS
                                EESTI VABARIIGI NIMEL


Kohus                               Harju Maakohus
Otsuse tegemise aeg ja koht         16. august 2016, Tallinn
Väärteoasja number                  4-16-4649 (2317,16,003990)
Kohtunik                            Märt Toming
Väärteoasi                          Dmitri     Vassiljevi      kaebus     Põhja     Prefektuuri
                                    korrakaitsebüroo      liiklusjärelevalvekeskuse     liiklus-
                                    menetlustalituse vanemväärteomenetleja Kairi Palitsa
                                    11.05.2016 otsusele nr 2317,16,003990 Dmitri Vassiljevi
                                    karistamises LS § 224 lg 2 ja LS § 227 lg 2 ettenähtud
                                    väärtegude toimepanemise eest KarS § 63 lg 1 ja LS §
                                    224 lg 2 alusel rahatrahviga 215 trahviühiku ulatuses, so
                                    860 eurot ja LS § 224 lg 3 p 1 alusel lisakaristusena
                                    mootorsõiduki juhtimisõiguse äravõtmisega 4 kuuks.
Menetlusest osa võtnud isikud       Kohtuväline menetleja: Põhja Prefektuuri korrakaitse-
                                    büroo liiklusjärelevalvekeskuse liiklusmenetlustalitus
                                    Menetlusalune isik: Dmitri Vassiljev, ik 38408170234,
                                    elukoht: Ümera 14-37, Tallinn, 13817.
RESOLUTSIOON                        Kirjalik menetlus VTMS § 120 korras
 1. Jätta     Dmitri     Vassiljevi    kaebus      Põhja     Prefektuuri     korrakaitsebüroo
    liiklusjärelevalvekeskuse liiklusmenetlustalituse vanemväärteomenetleja Kairi Palitsa
    11.05.2016 otsusele nr 2317,16,003990 Dmitri Vassiljevi karistamises LS § 224 lg 2 ja
    LS § 227 lg 2 ettenähtud väärtegude toimepanemise eest KarS § 63 lg 1 ja LS § 224 lg 2
    alusel rahatrahviga 215 trahviühiku ulatuses, so 860 eurot ja LS § 224 lg 3 p 1 alusel
    lisakaristusena mootorsõiduki juhtimisõiguse äravõtmisega 4 kuuks rahuldamata.
 2. Jätta       Põhja      Prefektuuri        korrakaitsebüroo      liiklusjärelevalvekeskuse
    liiklusmenetlustalituse vanemväärteomenetleja Kairi Palitsa 11.05.2016 otsus nr
    2317,16,003990 Dmitri Vassiljevi karistamises LS § 224 lg 2 ja LS § 227 lg 2
    ettenähtud väärtegude toimepanemise eest KarS § 63 lg 1 ja LS § 224 lg 2 alusel
    rahatrahviga 215 trahviühiku ulatuses, so 860 eurot ja LS § 224 lg 3 p 1 alusel
    lisakaristusena mootorsõiduki juhtimisõiguse äravõtmisega 4 kuuks muutmata ja
    tühistamata.
 3. Kohtuvälise menetleja otsusega määratud rahatrahv 215 trahviühiku ulatuses, s.o 860
    (kaheksasada kuuskümmend) eurot tuleb KarS § 66 lg 2 ja 3 alusel 10 võrdses osas
    igakuiselt 86 euro kaupa kuus alates kohtuotsuse jõustumisest tasuda vaidlustatud
    otsuses märgitud Rahandusministeeriumi arvelduskontole, märkides ära kohustusliku
    viitenumbri 10220165082490.
 4. VTMS § 202 lg 3 kohaselt pöörab kaebemenetluses maakohtus või
                                              1
      kassatsioonimenetluses tehtud jõustunud kohtuotsuse täitmisele samas väärteoasjas
      esmakordselt lahendi teinud kohtuväline menetleja.
 5.   VTMS § 204 lg 3 kohaselt juhul, kui süüdlane ei järgi osastatud rahatrahvi tasumise
      tähtaegu, saadab lahendit täitmisele pöörav asutus kümne päeva jooksul kohtutäiturile
      lahendi koopia, millele on tehtud märge jõustumise kohta.
 6.   Määratud lisakaristuse, s.o mootorsõiduki juhtimise õiguse äravõtmise 4 kuuline tähtaeg
      algab kohtuotsuse jõustumisest ning lõpeb 4 kuulise tähtaja möödumisel.
 7.   Vastavalt LS § 127 sätetele tuleb pärast otsuse jõustumist viie tööpäeva jooksul juhiluba
      loovutada Maanteeametile.

Edasikaebamise kord
Kohtuotsusele võib menetlusaluse isiku advokaadist kaitsja, kohtuväline menetleja või tema
advokaadist esindaja esitada kassatsioonkaebuse. Kui kohtumenetluse pool soovib kasutada
kassatsiooniõigust, peab ta sellest kirjalikult teatama maakohtule seitsme päeva jooksul alates
kohtuotsuse avalikult teatavakstegemise päevast. Kui üks kohtumenetluse pool on
seitsmepäevase tähtaja jooksul teatanud kassatsiooniõiguse kasutamise soovist ega ole sellest
loobunud, on ülejäänud kohtumenetluse pooltel kassatsiooniõigus olenemata sellest, kas nad
ise on kassatsiooniõiguse kasutamise soovist teatanud. Kassatsioon esitatakse Riigikohtule
kirjalikult 30 päeva jooksul alates otsuse avalikult teatavakstegemisest. Kohtuotsus on Harju
Maakohtu Liivalaia kohtumaja kantseleis Liivalaia 24 tutvumiseks kättesaadav alates otsuse
avalikult teatavakstegemisest, s.o alates 16.08.2016. Kassatsiooni esitamise viimane tähtaeg
on 15.09.2016. Kui kassatsioonkaebust kassatsioonitähtaja jooksul ei esitata, jõustub
kohtuotsus 16.09.2016.
Kaebuse läbivaatamisel kohus tuvastas:
Põhja Prefektuuri korrakaitsebüroo liiklusjärelevalvekeskuse liiklusmenetlustalituse
vanemväärteomenetleja Kairi Palitsa 11.05.2016 otsusega nr 2317,16,003990 karistati Dmitri
Vassiljevit LS § 224 lg 2 ja LS § 227 lg 2 ettenähtud väärtegude toimepanemise eest KarS §
63 lg 1 ja LS § 224 lg 2 alusel rahatrahviga 215 trahviühiku ulatuses, so 860 eurot ja LS § 224
lg 3 p 1 alusel lisakaristusena mootorsõiduki juhtimisõiguse äravõtmisega 4 kuuks selles, et
menetlusalune isik 22.04.2016 kell 01:47 juhtis Tallinnas, Paldiski mnt 100a juures
mootorsõidukit juhile keelatud seisundis, kui ühes liitris väljahingatavas õhus oli
alkoholisisaldus mitte väiksem kui 0,43 mg ning kiirusega 76 +/- 3 km/h, millega ületas
suurimat lubatud sõidukkirust 50 km/h mitte vähem kui 23 km/h. Nimetatud käitumisega
rikkus menetlusalune isik LS § 69 lg 3 ja § 15 lg 1 p 2 nõudeid ning pani toime LS § 224 lg 2
ja § 227 lg 2 ettenähtud väärteod.
Otsusele esitas menetlusalune isik alljärgneva kaebuse.
Kaebuse kohaselt menetlusalune isik kahetseb puhtsüdamlikult toimepandud süütegu ning
olles täies ulatuses mõistnud oma teo raskust ja ühiskonnaohtlikkust, vaidlustab väärteootsuse
üksnes lisakaristuse osas, paludes maakohtul tühistada väärteootsus osaliselt ning jätta
kohaldamata lisakaristus, mis seisnes juhtimisõiguse äravõtmises.
Menetlusalune isik tunnistas süüd, andis kohtueelses menetluses ütlusi, millega aitas aktiivselt
kaasa süüteo avastamisele ja puhtsüdamlikult kahetses toimepandut. Menetlusalust isikut
karistati LS § 224 lg 2 alusel rahatrahviga 215 trahviühikut (860 EUR) ja LS § 224 lg 3 p 1
järgi lisakaristusena juhtimisõiguse äravõtmist 4 kuuks. KarS § 66 lg 2 alusel määras
kohtuväline menetleja rahatrahvi tasumisele ositi: 10 võrdses osas igakuiselt 86 eurot korraga.
Menetlusalune isik teatab, et põhikaristuse osas ta kohtuvälise menetleja otsust ei vaidlusta
ning on asunud seda täitma.
Menetlusalune isik leiab, et kohtuväline menetleja ei ole karistusliigi ja –määra valikut
piisavalt, so seadusnõuetele vastavalt, põhistanud. Menetlusaluse isiku põhiõigusi
intensiivselt riivava lisakaristuse kohaldamist on motiveeritud abstraktselt senise
kohtupraktikaga, jättes kõrvale toimepandud süüteo asjaolud ja süüdlase isiku. Otsusest ei
selgu, millest tulenevalt on kohtuväline menetleja leidnud, et karistuse eesmärkide
saavutamiseks, sh menetlusaluse isiku õiguskuulekale käitumisele sundimiseks, ei ole
                                               2
põhikaristus (rahatrahv) piisav. Menetleja ei ole lisakaristuse kohaldamise vajadust
menetlusaluse isikuga seostatult üldse kaalunud. Otsusest ei nähtu ka arvesse võetud
eripreventiivseid kaalutlusi. Arvestamata on nii menetlusaluse isiku süüd kui tema isikut
iseloomustavad faktid.
Kohtuväline menetleja ei ole pööranud vähimatki tähelepanu asjaolule, et menetlusalusel
isikul puuduvad kehtivad rikkumised ja karistused. Menetlusalust isikut ei ole varem
karistatud mootorsõiduki juhtimise eest alkoholipiirmäära ületavas seisundis. Karistusregistri
väljavõttest nähtuvalt ei ole menetlusalust isikut karistusregistrisse kantud. Menetlusalune isik
väljendab siirast ja puhtsüdamlikku kahetsust. Mõistes oma teo lubamatust ja karistatavust,
tunnistades süüd ja aktsepteerides põhikaristuses sisalduvat hukkamõistu, on menetlusalune
isik asunud tasuma temale ositi tasumisele määratud rahatrahvi.
Menetlusalune isik vajab juhtimisõigust tööülesannete täitmiseks ning sissetuleku
teenimiseks. Menetlusalune isik töötab taksojuhina, mistõttu tema sissetulek on otseselt sõltuv
juhtimisõiguse olemasolust. Juhtimisõiguse minetamisel satub ohtu menetlusaluse isiku
võimalus täita talle mõistetud põhikaristust.
Kaebuses leitakse, et lisakaristus on määratud õigusvastaselt ja ülemääraselt. Kaebuses
juhitakse kohtu tähelepanu Riigikohtu kriminaalkolleegiumi 13.12.2013 otusele väärteoasjas
nr 3-1-1-122-13, mille tehiolud on kaebuse koostaja arvates sarnased käesoleva asjaga.
Kohtuvälise menetleja sama ametnik Kairi Palits karistas Lauri Hinki § 224 lg 2 järgi
kvalifitseeritava väärteo toimepanemise eest rahatrahviga 210 trahviühikut ja LS § 224 lg 3 p
1 alusel lisakaristusena mootorsõiduki juhtimise õiguse äravõtmisega 4 kuuks. Nagu ka Lauri
Hinki karistati Dmitri Vassiljevit lisakaristusena juhtimisõiguse äravõtmisega sellelaadse
esmakordse rikkumise eest. Riigikohtu kriminaalkolleegium selgitas põhjalikult, miks on
lisakaristuse kohaldamine selliselt vastuolus karistuse määramise reeglitega. Kohtuväline
menetleja on ebaõigesti tõlgendanud senist kohtupraktikat. Riigikohus on olnud seisukohal, et
lisakaristust võib (tuleb) kohaldada korduva kuriteo, mitte esmakordse väärteo
toimepanemisel. Pelk viide senisele kohtupraktikale ei ole lisakaristuse kohaldamise
põhjendusena piisav. Kahetsusväärne, et kohtuväline menetleja ei ole senistest
kohtulahenditest vajalikke järeldusi teinud ja viljeleb jätkuvalt kodanike karistamist
õigusriiklikult taunitaval viisil. Kohtuvälise menetleja suutmatus viia oma karistuspraktika
kooskõlla kehtiva õigusega tekitab asjatult vaidlusi ning suurendab kohtute selletagi suurt
töökoormust. Eelviidatud asjas rahuldati Lauri Hingi kassatsioon osaliselt ning uuel
arutamisel Harju Maakohtus, juhindudes Riigikohtu selgitustest, leidis Harju Maakohus, et
lisakaristuse määramine liiklusnõuete esmakordsel rikkumisel ei ole põhjendatud ning
tühistas selles osas kohtuvälise menetleja otsuse (4-13-3296, 15.01.2014).
Kaebuses leitakse, et puudub lisakaristuse kohaldamisvajadus. Lisakaristust nagu
põhikaristustki tuleb mõista KarS § 56 alusel ja see peab vastama karistuse eesmärkidele.
Karistamise aluseks on isiku süü, arvestades karistust kergendavaid ning raskendavaid
asjaolusid, võimalust mõjutada süüdlast edaspidi süütegude toimepanemisest hoiduma ja
õiguskorra kaitsmise huve. Lisakaristuse mõistmisel tuleb arvestada selle kahetise
iseloomuga: lisakaristus ei täida mitte ainult süüd heastavat, vaid ka ühiskonna turvalisust
tagavat ülesannet. Seega aktualiseerub lisakaristuse kohaldamine (üksnes) neil juhtudel, mil
põhikaristus ei ole eripreventiivse eesmärgi saavutamiseks piisav ja süüdlane võib olla
ühiskonnale jätkuvalt ohtlik. Lisakaristuse seisukohalt olulistel eripreventiivsetel kaalutlustel
tuleb alati arvestada, kui rängalt juhtimisõiguse äravõtmine iseenesest ning karistuse aeg
isikule mõjub (võttes seejuures arvesse, kas tegemist oli harjumus- või juhusesüüteoga).
Ehkki ka lisakaristuse kohaldamisel tuleb vaieldamatult arvestada üldpreventiivsete
kaalutlustega, ei tohi need anda põhjust kohaldada juhtimisõiguse äravõtmist üle piiri, mis on
kindlaks määratud süü suuruse ja eripreventiivsete vajadustega. Käesolevas väärteoasjas on
kohtuväline menetleja eeltoodud põhimõtete vastu eksinud, sest lähtus lisakaristuse
mõistmisel üksnes ühiskonnas liiklusalaste süütegude toimepanemise piiramise vajadusest, so
õiguskorra kaitsmise huvidest.
Menetlusalusele isikule lisakaristuse määramisel on kohtuväline menetleja jätnud täielikult
kõrvale toimepandud süüteo asjaolud ja süüdlase isiku ning lähtunud üksnes pelgalt asjaolust,
et sõiduki juhtimine seisundis, kus lubatud alkoholipiirmäära on ületatud, on üks raskemaid
                                               3
liiklusalaseid rikkumisi. Seejuures on kohtuväline menetleja „senisele kohtupraktikale“
viidates leidnud, et üldjuhul kohaldatakse sellise süüteo toimepanemisel lisakaristust ning
lisakaristuse kohaldamata jätmiseks peavad esinema erandlikud asjaolud. Menetleja on aga
jätnud tähelepanuta, et sellele seisukohale on Riigikohus asunud korduvalt sõidukit
alkoholijoobes juhtinud isikute puhul (3-1-1-10-03). Nimetatud juhul võimaldab isiku poolt
korduv nõuete rikkumine järeldada tema allumatust kehtestatud korrale, mis muudab tema
poolt uue samalaadse rikkumise toimepanemise tõenäolisemaks ja tingib ohu vältimiseks
lisakaristuse kohaldamise. Samas ei saa ka korduvalt rikkumise toime pannud isikutele
lisakaristust kohaldada automaatselt, vaid seda tuleb igakordselt eraldi kaaluda ja vastavalt
põhistada. Pelk viide senisele karistus- või kohtupraktikale ei ole lisakaristuse kohaldamise
põhjendusena piisav. Praegusel juhul ei ole aga sootuks tegemist kirjeldatud olukorraga, sest
menetlusalust isikut ei ole samalaadse rikkumise eest karistatud (3-1-1-122-13 p 10).
Võttes arvesse, et sõiduki juhtimisõiguse äravõtmise esmane eesmärk on tagada, et isik ei
saaks enam samalaadseid rikkumisi toime panna, tuleb lisakaristuse mõistmisel näidata,
millistele asjaoludele tuginevalt on sellise ohu olemasolu tuvastatud. Üksnes abstraktne
võimalus, et isik asub taas alkoholi piirmäära ületades sõidukit juhtima, ei ole lisakaristuse
kohaldamiseks piisav (3-1-1-122-13 p 11).
LS § 224 lg 3 p 1 alusel võib kohus või kohtuväline menetleja kohaldada lisakaristusena
sõiduki juhtimisõiguse äravõtmist § 224 lg-s 2 sätestatud süüteo eest kolmest kuni üheksa
kuuni. Sealjuures on karistusõiguse üldosast tulenevalt kohtuväline menetleja seotud
sanktsiooni õiguslike raamidega.
KarS § 56 lg 1 kohaselt on karistamise aluseks isiku süü. Õigusriiklikult on ennekõike just
süü, mitte aga menetlusaluse subjekti individuaalsed karakteristikud, isiku karistamise
põhistatuse lähtepunkt. Erinevalt nõukogude kriminaalõigusest ei määratle positiivne
(karistus)õigus karistuse mõistmise iseseisva alusena süüdistatava isikut, mistõttu karistuse
mõistmisel tuleb süü suurust ja preventiivseid kaalutlusi selgelt ja ühemõtteliselt alati eristada
(3-1-1-40-04 p 7).
Kohtuväline menetleja ei ole väärteootsuses menetlusaluse isiku süü suurust välja selgitanud
ega seostanud määratud karistust individualiseeritud süü suurusega. Enamgi veel KarS §-s 56
toodud asjaolusid ei ole väärteootsuses esitatud ning karistuse määra valikul ei ole otsuse
kujunemine jälgitav. Preventsioone ja süü suurust ei ole eristatud. Väärteootsusest ei ole
võimalik aru saada menetleja hinnangut süüle ja preventsioonidele ning nende mõju
karistusele. Menetleja on karistuse määramisel ilmselgelt väljunud karistuse seaduslikest
raamidest.
Väärteootsusest nähtub, et menetleja ei ole karistuse määramisel arvestanud eripreventiivseid
kaalutlusi. Ei ole arvestatud, et menetlusalusel isikul puuduvad samalaadsed õigusrikkumised.
Lisakaristuse puhul on määravaks mitte niivõrd süü (põhikaristus), vaid (eri)preventsioonid.
Viimane on immanentselt seotud varasemate samaliigiliste süütegude ning
mõistetud/määratud karistustega.
Väärteootsuse argumentatsiooni kvaliteet on formaalselt trafaretne, jättes lisakaristuse valiku
ja selle määra sootuks põhjendamata, mistõttu lisakaristuse kohaldamine on põhjendamatu
ning seega ülemäärane. Põhiseadusest tulenev proportsionaalsuse printsiip kehtib ka, ja eriti,
karistusõiguses.
Ka lisakaristuse määramisel tuleb arvestada KarS §-s 56 toodud karistuse kohaldamise aluseid
(3-1-1-122-13 p 9). Lisakaristuse seisukohalt olulistel eripreventiivsetel kaalutlustel tuleb
arvestada, kui rängalt juhtimisõiguse äravõtmine iseenesest ja karistuse aeg isikule või tema
perele mõjub, üldpreventiivsed kaalutlused ei tohi anda põhjust kohaldada seda lisakaristust
(juhtimisõiguse äravõtmist) üle süü suuruse ja eripreventiivsete vajaduste poolt määratletud
piiri. Nii võib lisakaristuse kohaldamine osutuda üldse tarbetuks, kui kõik karistuse alused on
realiseeritavad põhikaristuses. Antud asjas kaasnevad lisakaristusena juhtimisõiguse
äravõtmisega menetlusalusele isikule rängad tagajärjed, mis seisnevad sissetuleku kaotuses ja
selle tagajärjel suutmatuses jätkata rahatrahvi ositi tasumist. Menetlusalune isik on, selleks, et
tasuda talle määratud rahatrahv, asunud 05.01.2016 tööle taksojuhina.
Juhtimisõiguse säilimine on seega sissetuleku saamise ning rahatrahvi tasumise kohustuse
täitmise jätkamise vältimatuks eelduseks. Rahatrahvi tasumise võimaluse kaotuse tagajärjel
                                                4
võib menetlusalusele isikule kaasneda äärmiselt intensiivne põhiõiguslik riive –
vabadusekaotus. KarS § 72 lõige 1 sätestab, et juhul, kui süüdlane ei tasu talle määratud või
mõistetud rahatrahvi, asendab kohus selle tasumata osas arestiga.
Lisakaristuse kohaldamine võib olla põhjendatud korduvsüütegude puhul, sedagi siiski juhul,
kui väärteo eest määratav põhikaristus ei ole piisav isiku mõjutamiseks. Lisakaristuse
kohaldamine aktualiseerub korduvate rikkujate puhul, kelle kohta on faktilisi andmeid, et
ainult rahatrahvi määramisest ei piisa. Kohtuvälise menetleja otsusest ei nähtu ühtegi põhjust,
mis menetleja leiab, et rahatrahv ei ole piisav karistus ning menetlusalust isikut tuleks
mõjutada veel täiendavalt lisakaristuse määramise kaudu. Üldsõnalist tõdemust, et tegu on
raske liiklussüüteoga, ei saa lugeda piisavaks lisakaristuse kohaldamise põhjendamisel.
Erialases kirjanduses on rõhutatud, et lisakaristusel ei ole süühüvitise funktsiooni, lisakaristus
peab silmas esmalt preventsioone. Lisakaristuste lauskohaldamine, mis ei tugine
eripreventsioonile, õõnestab lisakaristuse kui iseseisva karistusmeetme tähendust ning
kahandab lisakaristuse kohaldamisest tulenevat preventiivset toimet.
Kaebuses asutakse seisukohale, et põhikaristus on karistuse eesmärkide täitmiseks piisav.
Menetlusalust isikut ei ole varem joobes või alkoholi piirmäära ületavas seisundis juhtimise
eest karistatud. Tema puhul ei ole alust väita, et tegemist on õiguserikkujaga, kelle suhtes ei
oleks ainult rahatrahvi kohaldamine piisav meede. Menetlusaluse isiku mõjutamiseks on
piisav põhikaristuse määramine. Ka süüteo toimepanemise asjaolud ei anna alust teistpidiseks
järelduseks. Menetlusalune isik sai oma teost aru, tunnistas oma süüd kohapeal. Rahatrahv
kahandab menetlusaluse isiku majanduslikku seisundit. Majandusliku seisundi halvenemine
annab menetlusalusele isikule selge signaali, et väärtegude toimepanemisest tuleks edaspidi
hoiduda. See ongi üks karistuse eesmärkidest. Põhikaristus – rahatrahv kaitseb piisavalt ka
õiguskorra kaitsmise huve. Põhikaristus on täiesti piisav, täitmaks Dmitri Vassiljevi puhul
karistuse eesmärke. Ka rahatrahvi tasumisele asumine kinnitab menetlusaluse isiku
seaduskuulekust ja soovi teha määratud karistusest järeldused. Karistust kergendava asjaoluna
on võimalik arvestada puhtsüdamlikku kahetsust.
Kohtuvälise menetleja otsuses on küll märgitud, et esinevad süüd kergendavad asjaolud, kuid
sellest ei selgu, kas ja kuidas on süüd kergendavaid asjaolusid (lisa)karistuse määramisel
arvestatud. Karistust raskendavaid asjaolusid ei esine.
Määratud lisakaristus pole relevantselt ja objektiivselt seostatud isiku süü suurusega.
Lähtudes KarS § 56 lg-st 1 on karistamise alus isiku süü. Karistuse mõistmisel kohtu poolt või
määramisel kohtuvälise menetleja poolt arvestatakse kergendavaid ja raskendavaid asjaolusid,
võimalust mõjutada süüdlast edaspidi hoiduma süütegude toimepanemisest ning õiguskorra
kaitsmise huvisid.
KarS § 57 lg 1 p 3 järgi on karistust kergendavateks asjaoludeks muu hulgas süü
ülestunnistamisele ilmumine, puhtsüdamlik kahetsus või süüteo avastamisele aktiivne
kaasaaitamine. Menetlusalune isik on temale etteheidetud tegu tunnistanud, aidanud kaasa
väärteo avastamisele (andnud vastavasisulisi ütlusi) ja tehtut puhtsüdamlikult kahetsenud,
mida kinnitab ka rahatrahvi tasuma asumine.
Riigikohtu üldkogu on osundanud, et mõistetav karistus sõltub nii süü suurusest, mis on
omakorda vahetult seotud menetlusalusele isikule etteheidetava teo asjaoludega ja nendele
antava õigusliku hinnanguga.
Õigusriiklikus karistusõiguses hinnatakse individuaalse süü suurust kaasuse- ehk
asjaoludepõhiselt. Riigikohtu hinnangul näitab liiklussüütegudes süü suurust muuhulgas
liiklusnõuete rikkumise ulatus ja saabunud tagajärje raskus.
Hoolimata, et LS § 224 lg 2 kätketud süütegu on koosseisutüübilt abstraktne ohudelikt ehk
teodelikt (formaalne delikt), kus väärteokoosseisus on kirjeldatud üksnes tegu (tagajärje
saabumine ei ole koosseisus ettenähtud) ning teo karistamisväärsus põhineb teo üldisel
enamohtlikkusel, omab võimalik tagajärg ja selle raskus siiski õiguslikku tähendust
menetlusaluse isiku süü suuruse kindlaks tegemisel.
Väärteoasja materjalidest ei nähtu, et menetlusaluse isiku teost lähtuv oht oleks päriselus
realiseerunud mingisugusegi kahjuliku tagajärjena. Reaalne tagajärg puudus. Hinnates
konkreetse teo situatiivset ohtlikkust, tuleb märkida, et teo toimepanemise ajal ja kohas oli
liiklus hõre, nähtavus oli hea, ilmastik oli sademeteta ning teekate oli kuiv ja tee valgustatud.
                                                5
Menetlusaluse isiku juhitud mootorsõiduki liikumisega ei kaasnenud möödasõitu,
ümberreastumist, pärisuunas ees liikuvale sõidukile järele jõudmist, kõrval sõidurajal
liikuvatest mootorsõidukitest möödumist ega kaasliiklejate häirimist muul viisil. Ka
kohtuvälise menetleja kinnitusel süüd raskendavad asjaolud puuduvad.
Kaebuses leitakse ka seda, et juhtimisõiguse äravõtmise kestus on ebaproportsionaalne.
Väärteootsusest ei nähtu põhjendusi ega kaalutlusi, miks on kohaldatud (lisa)karistust
sanktsiooni keskmises määras. Kohtupraktikas valitseva arusaama kohaselt karistatakse süüd
kergendavate ja raskendavate asjaolude puudumisel isikut sanktsiooni keskmises määras, ent
süüd kergendavate asjaolude esinemisel tuleks karistust vähendada alla keskmise määra.
Menetlusalusele isikule karistuse määramine sanktsiooni keskmisele määrale lähedases
määras ei ole põhjendatud, sest ka karistusega alla sanktsiooni keskmise määra oleks
menetlusalust isikut võimalik mõjutada edaspidi hoiduma süütegude toimepanemisest. Samuti
oleksid sellega tagatud õiguskorra kaitsmise huvid.
Kaebuses märgitakse alternatiivselt, et juhul, kui kohus peaks siiski leidma, et juhtimisõiguse
äravõtmine on põhjendatud, palutakse menetlusalusele isikule määratud lisakaristust
kergendada ning vähendada selle kestust. Tegu on juhu-, mitte harjumussüüteoga. LS § 224
lg-s 2 kätketu on üheepisoodiline ohudelikt, mille toimepanemisel ei ole kellelegi ega
millegagi kahju tekitatud.
Riigikohtu praktikas on osundatud sellele, et kellegi tegelik karistuslik mõjutamine saab
toimuda vaid inimese hoiakute muutmise kaudu ja seega konkreetse isiku omadusi arvestades.
Seetõttu peab karistuse eripreventiivse eesmärgi saavutamiseks (prognoosimaks, milline
karistus võiks efektiivsemalt välistada edaspidi süütegude toimepanemist) arvestama ka
süüdlase isikut (3-1-1-99-06, 3-1-1-76-07).
Menetlusalune isik palub lahendada kaebus kirjalikus menetluses, suulist kohtuitsungit
kohaldamata.
Seetõttu palutakse võtta kaebus menetlusse ja lahendada asi kirjalikus menetluses. Taotletakse
rahuldada kaebus ja tühistada Politse- ja Piirivalveameti 11.05.2016 otsus Dmitri Vassiljevi
karistamises LS § 224 lg 2 ja § 224 lg 3 p 1 järgi väärteoasjas nr 2317,16,003990 osas,
millega menetlusalust isikut on karistatud lisakaristusena juhtimisõiguse äravõtmisega neljaks
kuuks. Samuti teha tühistatud osas uus otsus, mis ei raskenda menetlusaluse isiku olukorda,
eelkõige: mitte kohaldada lisakaristust või alternatiivselt kergendada lisakaristust, vähendades
juhtimisõiguse äravõtmise kestust.
Kohtuvälise menetleja esindaja märkis oma kirjalikus seisukohas, et kohtuväline menetleja
nõustub kaebuse läbivaatamisega kirjalikus menetluses. Kohtuvälise menetleja esindaja asus
seisukohale, et käesoleva väärteo menetlemisel ei ole rikutud väärteomenetlusõigust ning
karistuse määramine menetlusalusele isikule on toimunud kooskõlas karistuse kohaldamise
alustega. Karistamise alused on sätestatud KarS § 56 lg-s 1, mille kohaselt on karistamise
aluseks isiku süü. Karistuse mõistmisel kohtu poolt või määramisel kohtuvälise menetleja
poolt arvestatakse kergendavaid ja raskendavaid asjaolusid, võimalust mõjutada süüdlast
edaspidi hoiduma süütegude toimepanemisest ja õiguskorra kaitsmise huvisid.
Riigikohtu üldkogu on lahendis nr 3-4-1-2-05 asunud seisukohale, et karistus kujutab endast
õiguserikkumise ja selle toimepannud isiku riiklikku hukkamõistu, mis avaldub isiku õiguste
ja vabaduste kitsendamises. Karistuse raskuse määravad süü ulatus ning eri- ja
üldpreventiivsed vajadused. Teisisõnu peab karistus vastama toimepandud teo ebaõiglusele,
mõjutama isikut edaspidi rikkumistest hoiduma ning kaitsma õiguskorda.
Arvestades teo üldohtlikku viisi, on kohtuväline menetleja seisukohal, et isikule määratud
karistus on piisavaks motivatsiooniks oma hoiakute muutmiseks ja liiklusseaduses toodu
kordamiseks, tuletamaks muuhulgas meelde liiklusreeglitest kinnipidamise kohustust ning
seda, et reeglite rikkumise korral võib järgneda tema õigusi ja vabadusi ebameeldivalt piirav
tagajärg. Keelatud seisundis mootorsõiduki juhtimine ja lubatud suurima sõidukiiruse
ületamine on kahjuks enamlevinud liiklussüüteod ning liiklusõnnetuste põhjustajad.
Kohtuväline menetleja jääb lisaks eelpool toodule väärteoasjas tehtud otsuses toodud
seisukoha juurde ning palub jätta kaebus rahuldamata ja kohtuvälise menetleja otsus
muutmata.
                                               6
Maakohtu seisukoht kirjaliku menetluse võimalikkuse ja süüteokoosseisu osas:
Menetlusalune isik on kaebuses märkinud, et menetlusalune isik kaebuse arutamisest osa
võtta ei soovi ja on kaebuses taotlenud asja arutamist kirjalikus menetluses. Seetõttu leiab
kohus, et kuivõrd menetluse pooled ei ole soovinud kohtuistungist osa võtta, lahendatakse
kaebus kirjalikus menetluses.
Kohus, tutvunud kohtule esitatud kaebuse, selle lisade, kohtuvälise menetleja kirjaliku
seisukoha ja kohtule edastatud väärteotoimikuga, asub alljärgnevale seisukohale.
Tulenevalt asjaolust, et VTMS § 123 lg 2 kohustab maakohut arutama väärteoasja täies
ulatuses, sõltumata esitatud kaebuse piiridest, kontrollides kohtuvälise menetleja otsuse
tegemise aluseks olnud faktilisi ja õiguslikke asjaolusid, peab kohus sellele järgnevalt
lahendama VTMS § 133 loetletud küsimused.
VTMS § 133 kohaselt peab kohus seega välja selgitama, kas ei esine väärteoasjas VTMS § 29
sätestatud väärteomenetlust välistavaid asjaolusid (p 1), kas leidis aset tegu, milles
menetlusalust isikut süüdistatakse (p 2), kas teo on toime pannud menetlusalune isik (p 3), kas
tegu on väärtegu ning kas see on õigesti kvalifitseeritud (p 4), kas karistus väärteo eest
määrati selleks pädeva kohtuvälise menetleja poolt (p 5), kas väärteo menetlemisel
kohtuvälise menetleja poolt on järgitud väärteomenetlusõigust (p 6), kas menetlusalusele
isikule karistuse määramine on toimunud kooskõlas karistuse kohaldamise alustega (p 7), kas
väärteomenetlus ei kuulu lõpetamisele VTMS § 30 sätestatud alustel (p 8) ning kas lõpetada
väärteomenetlus ja kohaldada karistusseadustiku §-s 87 sätestatud alaealisele kohaldatavaid
mõjutusvahendeid või anda väärteoasja materjalid üle alaealiste komisjonile (p 9), kuidas
lahendada taotlus hüvitada süüteomenetluses tekitatud kahju süüteomenetluses tekitatud kahju
hüvitamise seaduse kohaselt (p 10).
Antud juhul inkrimineeritakse menetlusalusele isikule väärteoprotokolli ja vaidlustatud otsuse
kohaselt LS § 224 lg-s 2 ja § 227 lg-s 2 ettenähtud süütegude toimepanemist.
LS § 224 lg 2 näeb ette vastutuse mootorsõiduki-, maastikusõiduki või trammi juhtimise eest
isiku poolt, kelle ühes grammis veres on alkoholisisaldus 0,50 – 1,49 mg või kelle ühes liitris
väljahingatavas õhus on alkoholisisaldus 0,25 – 0,74 mg ning taolise süüteo eest on
karistusena ette nähtud rahatrahv kuni 300 trahviühikut, arest kuni 30 päeva või sõiduki
juhtimisõiguse äravõtmine kuni 12 kuuni. Sama paragrahvi lõike 3 p 1 kohaselt võib
kohtuväline menetleja või kohus kohaldada samas paragarahvis sätestatud süüteo eest
lisakaristusena sõiduki juhtimisõiguse äravõtmist p 1 alusel kolmest kuust kuni üheksa kuuni,
kui isikut ei ole varem samas paragrahvis sätestatud süüteo eest karistatud ja p 2 kohaselt
kolmest kuust kuni kaheteistkümne kuuni, kui isikut on varem samas paragrahvis sätestatud
süüteo eest karistatud.
Tõendusliku alkomeetri näidu väljatrükist nähtuvalt kasutati 22.04.2016 kell 02.05 - 02.10
Dmitri Vassiljevi seisundi kindlakstegemiseks tõenduslikku alkomeetrit Dräger Alcotest 7110
EST (taatlemistunnistuse nr TTRC-15/00206). Tõendusliku alkomeetri näidud olid 0,48 mg ja
0,48 mg alkoholi väljahingatava õhu ühe liitri kohta ning laiendmääramatust +/- 0,05
menetlusaluse isiku kasuks arvestades oli lõplikuks tulemiks 0,43 mg alkoholi ühe liitri
väljahingatava õhu kohta. Taolistest andmetest saab tulla järeldusele, et mõõtetulemus on
mõõteseaduse § 5 lg 1 mõttes jälgitav, kuivõrd mõõtmist on teostanud pädev mõõtja,
kasutades taadeldud mõõtevahendit, järgides seejuures mõõtemetoodikat.
LS § 69 lg 3 sätestab, et mootorsõidukijuhi, trammijuhi ja maastikusõidukijuhi ühes grammis
veres ei tohi olla alkoholi 0,20 milligrammi või rohkem või ühes liitris väljahingatavas õhus
0,10 milligrammi või rohkem. Antud juhul oli menetlusaluse isiku väljahingatava õhu kohta
mitte vähem kui 0,43 mg alkoholi ühe liitri kohta, seega rikkus ta LS § 69 lg 3 sätestatud
keeldu.
Kohus leiab, et väärteomenetluses tehtud mõõtmise tulemusega on väärteokoosseisu
olemasolu menetlusaluse isiku käitumises tuvastatud ning mõõtetulemusest sõltuvalt on
                                          7
menetlusaluse isiku käitumine kvalifitseeritud LS § 224 lg 2 ettenähtud väärteona. Seega
puuduvad väärteoasjas VTMS § 29 sätestatud väärteomenetlust välistavad asjaolud VTMS §
133 p 1 mõttes. Seejuures on tuvastatud, et menetlusalusele isikule süüks arvatud tegu on aset
leidnud (§ 133 p 2) ning selle on toime pannud menetlusalune isik, kes ei ole temale süüks
arvatud teo toimepanemist eitanud (§ 133 p 3). Kuivõrd menetlusaluse isiku väljahingatavas
õhus tema sõiduki juhtimiselt kinnipidamise järgselt tuvastati alkoholisisaldus mitte vähem
kui 0,43 mg/l, siis on tegemist väärteoga LS § 224 lg 2 mõttes ja see süütegu on õigesti
kvalifitseeritud (§ 133 p 4). Vaidlustatud otsusest nähtuvalt määras menetlusalusele isikule
karistuse Põhja prefektuuri korrakaitsebüroo liiklusjärelevalvekeskuse liiklusmenetlustalituse
vanemväärteomenetleja politseileitnant Kairi Palits, kes on täidesaatva riigivõimu volitustega
asutuse ametnik VTMS § 9 p 1 ja § 10 lg 1 mõttes ning kuivõrd tegemist on
politseiametnikuga, siis VTMS § 10 lg 31 mõttes on vaidlustatud otsuse koostaja pädev otsust
koostama (§ 133 p 5). Väärteoasja materjalidest ei ilmnenud, et kohtuväline menetleja oleks
kohtuvälises menetluses väärteoasja menetledes või otsust koostades jätnud järgimata
väärteomenetlusõiguse nõudeid (§ 133 p 6).
LS § 227 lg 2 sätestab vastutuse mootorsõidukijuhi poolt suurima lubatud sõidukiiruse
ületamise eest 21-40 kilomeetrit tunnis ja sellise süüteo eest on karistusena ette nähtud
rahatrahv kuni 100 trahviühikut või sõiduki juhtimise õiguse äravõtmine kuni kuue kuuni. LS
§ 227 lg 5 p 1 kohaselt võib kohus või kohtuväline menetleja sama paragrahvi lõikes 2
sätestatud süüteo eest kohaldada lisakaristusena sõiduki juhtimisõiguse äravõtmist ühest kuust
kuni kolme kuuni.
Väärteoasjas leiduvast kiirusmõõturi kasutamise protokollist nähtuvalt kasutati kaebuse
esitaja juhitud sõiduki sõidukiiruse mõõtmiseks 22.04.2016 kell 01.47 kiirusmõõturit
UltraLyte, milline oli taadeldud (taatlustunnistus nr TTRSS-15/00120). Sõiduk Subaru reg
märgiga 170BLH, mille kiirust mõõdeti, sõitis Tallinnas Paldiski mnt 100a juures
Vabaõhumuuseumi tee ja Mõisapõllu tn vahel suunaga Mõisapõllu tänava poole.
Kiirusmõõturi näidu kohaselt oli mõõdetava sõiduki sõidukiiruseks 76 km/h teelõigul, kus
suurimaks lubatud sõidukiiruseks oli 50 km/h. Vastavalt mõõtemetoodikale arvestati
mõõtmisel laiendmääramatust +/- 3 km/h menetlusaluse isiku kasuks, mistõttu ületati
suurimat lubatud sõidukiirust mitte vähem kui 23 km/h. Taolistest andmetest saab tulla
järeldusele, et mõõtetulemus on mõõteseaduse § 5 lg 1 mõttes jälgitav, kuivõrd mõõtmist on
teostanud pädev mõõtja, kasutades taadeldud mõõtevahendit, järgides seejuures
mõõtemetoodikat. Kohus leiab, et väärteomenetluses tehtud mõõtmise tulemusega on
väärteokoosseisu olemasolu menetlusaluse isiku käitumises tuvastatud. Seega puuduvad
väärteoasjas VTMS § 29 sätestatud väärteomenetlust välistavad asjaolud VTMS § 133 p 1
mõttes. Samuti on tuvastatud, et menetlusalusele isikule süüks arvatud tegu on aset leidnud (§
133 p 2) ning selle on toime pannud menetlusalune isik (§ 133 p 3). Menetlusalusele isikule
inkrimineeritava väärteo toimepanemist ei vaidlusta ka menetlusalune isik ise. Kuna
menetlusalune isik juhtis sõidukit kiirusega, mis ületas liikluskorraldusvahendiga lubatud
sõidukiirust mitte vähem kui 23 km/h, siis rikkus menetlusalune isik LS § 15 lg 1 p 2 nõudeid
ja tegemist on väärteoga LS § 227 lg 2 mõttes ja see süütegu on õigesti kvalifitseeritud (§ 133
p 4).
Ülevalpool on juba kohus asunud seisukohale, et väärteomenetluses on järgitud VTMS § 133
p 1-6 sätteid. Vaidlustatud otsusest nähtuvalt karistati menetlusalust isikut LS § 224 lg 2 ja §
227 lg 2 ettenähtud väärtegude toimepanemise eest KarS § 63 lg 1 ja LS § 224 lg 2 alusel
rahatrahviga 215 trahviühiku ulatuses, s.o 860 eurot, millise summa tasumine määrati KarS §
66 lg 2 alusel ositi 10 kuu jooksul igakuistes võrdsetes osades ja LS § 224 lg 3 p 1 alusel
kohaldati lisakaristusena juhtimisõiguse äravõtmist 4 kuuks. Vastavalt LS § 224 lg 2 sätetele
karistatakse mootorsõiduki juhtimise eest isikut, kelle ühes grammis veres on alkoholisisaldus
0,50–1,49 milligrammi või ühes liitris väljahingatavas õhus on alkoholisisaldus 0,25–
0,74 milligrammi rahatrahviga kuni 300 trahviühikut s.o kuni 1200 eurot, arestiga või sõiduki
juhtimisõiguse äravõtmisega kuni 12 kuuni. Sama paragrahvi lõike 3 p 1 kohaselt võib kohus
või kohtuväline menetleja kohaldada LS §-s 224 sätestatud süüteo eest lisakaristusena sõiduki
                                               8
juhtimisõiguse äravõtmist kolmest kuust kuni üheksa kuuni, kui isikut ei ole varem LS §-s
224 sätestatud süüteo eest karistatud. LS § 227 lg 2 ettenähtud väärteo toimepanemise eest on
karistusena ette nähtud rahatrahv kuni 100 trahviühikut või sõiduki juhtimisõiguse äravõtmine
kuni kuue kuuni ja LS § 227 lg 5 p 1 kohaselt võib kohaldada lisakaristust sõiduki
juhtimisõiguse äravõtmise näol kuni kolme kuuni. Seega on menetlusalusele isikule
inkrimineeritud erinevate väärtegude toimepanemise eest põhikaristusena ette nähtud nii
rahatrahv kui ka juhtimisõiguse äravõtmine ning mõlemal juhul on ette nähtud ka
juhtimisõiguse äravõtmise kohaldamine lisakaristusena. Seega on seadusandja nimetatud
väärtegusid pidanud niivõrd ohtlikeks, et on pidanud vajalikuks isiku sõiduki juhtimiselt
kõrvaldamist nii põhi- kui ka lisakaristusena. Arvestades, et KarS § 47 lg 1 kohaselt võib
väärteo eest kohaldada rahatrahvi 3 kuni 300 trahviühikut, siis tuleneb, et kohtuvälise
menetleja menetlusalusele isikule väärtegude kogumi eest määratud rahatrahv on LS § 224 lg
2 ettenähtud sanktsiooni keskmist määra ületav ja kohaldatud lisakaristus LS § 224 lg 3 p 1
sanktsiooni alammäära lähedane. Nagu ülalpool juba märgitud on lõplikuks näiduks, millest
lähtutakse süüteo kvalifitseerimisel, loetud alkoholisisaldus 0,43 mg väljahingatava õhu liitri
kohta. Selline määr on LS § 224 lg 2 sätestatud rikkumise keskmise piirmäära lähedane ja
lubatud suurima sõidukiiruse ületamine 23 km/h võrra on aga LS § 227 lg 2 sätestatud
piirmäära alammäära lähedane määr, mistõttu süü suurust arvestades puudub ka alus
väärteomenetluse lõpetamiseks VTMS § 30 alusel (§ 133 p 7 ja p 8). Väärteoasja
materjalidest ja menetlusaluse isiku isikuandmetest nähtuvalt on menetlusaluse isiku puhul
tegemist täisealise isikuga, mistõttu puuduvad ka alused väärteoasja lõpetamiseks ja
alaealisele kohaldatavate mõjutusvahendite kohaldamiseks VTMS § 133 p 9 mõttes. Kuivõrd
menetlusalune isik ei ole esitanud taotlust süüteomenetluses tekitatud kahju hüvitamiseks, siis
puudub ka alus seda asjaolu analüüsida (§ 133 p 10).
Puutuvalt subjektiivsesse külge leiab kohus, et arvestades alkoholi kontsentratsiooni
menetlusaluse isiku organismis ning menetlusaluse isiku selgitusi kohtuvälisel menetlusel,
mille kohaselt oli ta sõidukit juhtima asudes üheselt teadlik eelnevast alkoholi tarvitamisest,
siis oli menetlusalune isik teadlik oma juhile keelatud seisundist. Selline alkoholi
tarvitamisest tekkinud seisund ei saanud jääda menetlusalusele isikule kuidagi märkamata,
kuid sellest hoolimata otsustas ta sõidukit juhtima asuda. Ka menetlusaluse isiku juhitud
sõiduki sõidukiirus ületas lubatud sõidukiirust vähemalt 23 km/h ja seda asulasisesel teel.
Menetlusalune isik on lubatud sõidukiiruse ületamist põhjendanud küll tähelepanematusega,
kuid liikluskorraldusvahendid ongi paigaldatud selleks, et neist liikluses juhinduda. Taolised
asjaolud viitavad sellele, et menetlusalune isik pani temale inkrimineeritud väärteod toime
tahtlikult.
Süüd ja õigusvastasust välistavaid asjaolusid kohus ei tuvastanud.
Seega on tõendamist leidnud, et menetlusalune isik rikkus LS § 15 lg 1 p 2 nõudeid ja
pani toime LS § 227 lg 2 ettenähtud väärteo, samuti rikkus LS § 69 lg 3 nõudeid ja pani
toime LS § 224 lg 2 ettenähtud väärteo. Kuna LS § 227 lg 2 ja LS § 224 lg 2 järgi
kvalifitseeritud väärteod on toime pandud ühe teoga, määratakse nende eest KarS § 63
lõike 1 kohaselt karistus LS § 224 lg 2 kui raskeimat karistust ette nägeva sätte järgi.
Karistuse määramine
Ülalpool on kohus juba väärtegude koosseisud ja nende eest määratavad karistused välja
toonud, mistõttu ei hakka neid siinkohal kordama.
Vastavalt KarS § 56 lg 1 sätetele on karistamise aluseks isiku süü. Karistuse mõistmisel kohtu
poolt või määramisel kohtuvälise menetleja poolt arvestatakse kergendavaid ja raskendavaid
asjaolusid, võimalust mõjutada süüdlast edaspidi hoiduma süütegude toimepanemisest ja
õiguskorra kaitsmise huvisid. Märkida tuleb ka seda, et kehtiva kohtupraktika kohaselt tuleb
karistuse mõistmisel võtta lähtepunktiks karistusseadustiku eriosa normi sanktsiooni
keskmine määr. Seejärel tuvastatakse süüdistatava süü suurus ning karistust kergendavad ja
raskendavad asjaolud, mille põhjal saadakse konkreetse süüdlase süü suurusele vastav
karistuse määr. Sellele järgnevalt arvestatakse eri- ja üldpreventiivseid eesmärke.
                                                9
Antud juhul on menetlusalune isik ühe teoga toime pannud kaks erinevat väärtegu ning
kuivõrd väärteod on toime pandud ühe teoga, siis on kohtuväline menetleja kohaldanud KarS
§ 63 lg 1 sätteid, määrates karistuse süüteo eest, milline näeb ette raskeima karistuse. Kohus
leiab, et KarS § 63 lg 1 sätete kohaldamine on karistuspraktikast ja seaduse mõttest tulenevalt
olnud õige ja põhjendatud nagu ka karistuse määramine KarS § 224 lg 2 ettenähtud
sanktsiooni alusel.
Hinnates Dmitri Vassiljevi süü suurust temale LS § 224 lg 2 järgi inkrimineeritava süüteo
toimepanemisel, tuleb süü suurust hinnata numbrilise näidu alusel. Menetlusalusel isikul
tuvastati sõiduki juhtimiselt kinnipidamise järgselt alkoholisisaldus väljahingatavas õhus
mitte vähem kui 0,43 mg/l. Arvestades sellist näitu, võib asuda seisukohale, et menetlusaluse
isiku süü on keskmine. Menetlusalune isik ületas sõidukit juhtides samaaegselt ka suurimat
lubatud sõidukiirust mitte vähem kui 23 km/h võrra ning LS § 227 lg 2 sätestatud vahemikku
21 kuni 40 km/h arvestades võib asuda seisukohale, et tegemist on süüga, mis on alla
keskmise. See omakorda tähendab, et karistuse määra valikul tuleks lähtuda ettenähtud
sanktsiooni keskmisest määrast, kuivõrd kehtiva kohtupraktika kohaselt võetakse karistuse
mõistmisel lähtepunktiks vastava seadustiku (käesoleval juhul LS § 224 lg 2) sanktsiooni
keskmine määr, mille järgselt tuvastatakse menetlusaluse isiku süü suurus ning karistust
kergendavad ja raskendavad asjaolud, mille põhjal saadakse konkreetse süüdlase süü
suurusele vastav karistuse määr. Kuivõrd menetlusalusele inkrimineeritakse ühe teoga kahe
erineva väärteo toimepanemist, siis on menetlusaluse isiku süü kahe väärteo koosmõjus üle
keskmise, suurem süü tähendab aga suuremat karistuse määra, so tingib karistuse mõistmise
ettenähtud sanktsiooni keskmist määra ületavas määras. Puutuvalt põhikaristusse võib asuda
seisukohale, et kohtuväline menetleja on sellest põhimõttest ka lähtunud ja määranud
põhikaristuse ettenähtud sanktsiooni 2/3 ulatuses.
Puutuvalt subjektiivsesse külge leidis kohus juba eelpool, et menetlusalusele isikule
inkrimineeritud süüteod on toime pandud tahtlikult, kuivõrd kumbagi menetlusalusele isikule
süüks arvatud süütegu ei olnud menetlusaluse isiku eelneva teadmise tõttu juhile keelatud
seisundist ja juhtimisõigusega isikule varasemalt selgeks tehtud liikluskorraldusvahenditele
edastatava informatsiooni piisava arusaadavuse tõttu võimalik toime panna teadmatusest või
ettevaatamatusest. Kaebuses toodud väide (p 2.31), et menetlusaluse isiku teost lähtuv oht
oleks realiseerunud mingisugusegi kahjuliku tagajärjena, ei oma kohtu hinnangul tähtsust ei
süü suuruse määratlemisel ega ka põhi- või lisakaristuse kohaldamisel. Kaebuses eneses on
juba eelnevates punktides asutud seisukohale, et tegemist on abstraktse ohudeliktiga ja
tagajärje saabumine ei ole koosseisus ette nähtud. Seega on kaebuses märgitud põhjendused
tagajärje puudumise osas ainetud. Juhul, kui oleks süüteo tagajärjel põhjustatud tagajärg,
oleks tegemist täiendavalt inkrimineeritud väärteo- või halvimal juhul kuriteokoosseisuga.
Menetlusalusele isikule on inkrimineeritud aga vaid LS § 224 lg 2 ja § 227 lg 2 ettenähtud
väärtegude toimepanemist. Liiklusreeglid ja nendes sätestatud keelud ning kohustused
kehtivad ühte moodi igal ajahetkel, kui see ei ole lisatahvliga reguleeritud teisiti ja seda
sõltumata liiklustihedusest, teekatte seisundist ja valgustatusest. Kohtu arvates menetlusaluse
isiku kaebuse p-s 2.31 märgitud põhjendused näitavad kaebuse esitaja suhtumist teosse ja
näitab kaebuse esitajat ohtliku liiklejana, sest et isik ei adu endast tulenevat ohtu ei teistele
liiklejatele ega iseendale, vaid õigustab seda, püüdes süüd vähendada asjassepuutumatute
argumentidega.
Süü kõrval arvestatakse ka karistust kergendavate ja raskendavate asjaolude olemasolu.
Väärteootsusest nähtuvalt on kergendavaks asjaoluks märgitud süü tunnistamine.
Kuigi kohtuväline menetleja on tuvastanud karistust kergendava asjaoluna süü tunnistamise,
leiab kohus, et süü tunnistamist ei ole võimalik kergendava asjaoluna arvestada. KarS § 57 lg
1 p 3 kohaselt on kergendava asjaoluna arvestatav esimese alternatiivina süü
ülestunnistamisele ilmumine ja sel juhul ilmub isik ise menetleja juurde üles tunnistama
süütegu, mille toimepanemisest või toime panijast menetleja eelnevalt teadlik ei olnud. Antud
juhul peeti kaebuse esitaja kinni seetõttu, et ta ületas lubatud sõidukiirust ja kaebuse esitaja
                                               10
kontrollimisel tuvastati veel teisegi süüteo toimepanemine. Seega tuvastatakse süü olemasolu
mitte sõltuvalt süü tunnistamisest või eitamisest, vaid mõõtevahendi näiduga.
Kaebuses (p 1.1) on märgitud, et menetlusalune isik tunnistas süüd, andis kohtueelese
menetluses ütlusi, millega aitas aktiivselt kaasa süüteo avastamisele ja puhtsüdamlikult
kahetses toimepandut. Kaebuse väitesse puutuvalt peab kohus vajalikuks märkida, et KarS §
57 lg 1 p 3 kohaselt loetakse kergendavaks asjaoluks ka puhtsüdamlikku kahetsust või süüteo
avastamisele aktiivset kaasaaitamist.
Kohtule edastatud väärteotoimikust nähtuvalt on menetlusalune isik ütlusi andes märkinud, et
lubatud sõidukiirust ületas seetõttu, et ei olnud liiklusmärkide suhtes tähelepanelik ja
alkoholipiirmäära ületava seisundi kohta märkis, et tarvitas õhtul õlut ning seejärel ilmnes, et
peab kohtuma tütarlapsega, mistõttu istus rooli joobes, arvates ekslikult, et on selleks piisavalt
kaine. Lisaks sellele on menetlusalune isik märkinud, et trahvi määramisel palub arvestada
varasemate karistuste puudumist ja vähendada trahvi summat, kuivõrd on töötu. Samuti
taotles trahvi tasumise määramist ositi ning otsuse saatmist e-posti aadressile. Hiljem on
menetlusalune isik esitanud taotluse väärteotoimikust koopia saamiseks. Ei menetlusaluse
isiku ülekuulamise protokollis ega muudes menetlusdokumentides ega ka kohtuvälisele
menetlejale esitatud taotluses ei ole menetlusalune isik märkinud midagi, millest võiks
järeldada kahetsuse olemasolu. Väide kahetsuse kohta on ilmunud alles kaebusesse ja selle
lisasse ning kaebuse teksti kohaselt olevat menetlusalune isik kohtueelsel menetlusel
puhtsüdamlikult kahetsenud. Ometigi ühestki kohtule esitatud dokumendist seda ei ilmne.
Kaebuses on leitud ka seda, et kohtueelses menetluses ütlusi andes on menetlusalune isik
aktiivselt kaasa aidanud süüteo avastamisele. Kohus taolise väitega ei nõustu. Menetlusaluse
isiku ütlustest nähtuvad umbmäärased selgitused süütegude toimepanemise põhjuste kohta,
kuid need ütlused ei sisalda asjaolusid, mis mingilgi moel saaks kaasa aidata süüteo
avastamisele. Menetlusalusele isikule inkrimineeritakse väärtegude toimepanemist, milliste
tunnuste esinemine isiku teos tuvastatakse mõõtevahendiga. Seda sõltumata sellest, kas
menetlusalune isik annab ütlusi või keeldub ütluste andmisest. Ka juhul, kui isik pärast
mõõtevahendi näiduga tutvumist annab ütlusi, siis nende ütluste sisu ei mõjuta
mõõtevahendiga saadud tulemust ning sõltumata ütluste sisust ei saa ütlused ega nende
andmine kaasa aidata, veel vähem aktiivselt kaasa aidata süüteo avastamisele, kuivõrd
mõõtevahendite näitudega olid süüteod juba avastatud ja süütegude tunnuste olemasolu
menetlusaluse isiku käitumises tuvastatud. Kaebuses on leitud ka seda, et puhtsüdamliku
kahetsuse olemasolu näitab ka rahatrahvi tasuma asumine (kaebuse lisa 2 – maksekorraldus).
Kohus leiab, et trahvi tasuma asumiseks puudus kaebuse esitamise korral igasugune õiguslik
alus, kuivõrd kohtuvälise menetleja otsusele esitati kaebus maakohtule ja otsus ei ole senini
jõustunud. Määratud rahatrahvi tulnuks tasuma hakata juhul, kui kohtuvälise menetleja otsust
ei oleks vaidlustatud. Vaidlustatud otsuse kohaselt pidi esimese osamakse tegema hiljemalt
08.06.2016, so otsuse jõustumisel, kuid esimene osamakse tasuti 07.06.2016 kell 23.04, so 4
minutit enne kaebuse saatmist kohtule. Sellest saab järeldada, et menetlusalune isik teadis, et
ta esitab otsusele kaebuse ja esimese trahvi osamakse õigusliku aluseta tasumisega püüti
näidata kohtule mingi asjaolu olemasolu, mida sellise käitumisaktiga tõendada ei saa. Seega
rahatrahvi tasumisega alustamine viitab mitte kahetsusele, vaid õigusalaste teadmiste
puudulikkusele ja seda ei saa kergendava asjaoluna arvestada. Rahatrahv tuleb nii või teisiti
tasuda ja seda tuleb teha otsuses märgitud ajal ja tähtaegadel juhul, kui seda otsust ei
vaidlustata. Kaebusele on lisatud ka puhtsüdamliku kahetsusena pealkirjastatud dokument,
mis sisaldab endas selgitusi süüteo toimepanemise asjaolude kohta ja need selgitused erinevad
menetlusaluse isiku ülekuulamises märgitutest. Ühe korra on lühidalt märgitud ka seda, et
dokumendi koostaja kahetseb tehtut. Nimetatud dokument on allkirjastatud minut varem kui
kaebus, millest saab järeldada, et kahetsuskirja koostamine oli kaebuse eesmärkide
saavutamiseks kaebuse koostaja arvates vajalik. Kohus asub seisukohale, et eelmärgitud
dokumendis muu hulgas avaldatud kahetsus ei ole siiras ning on koostatud selleks, et kohus
kergendaks karistust. Eeltoodud asjaoludest tulenevalt leiab kohus, et menetlusaluse isiku
käitumises ei ole kergendavaid asjaolusid KarS § 57 lg 1 p 3 mõttes tuvastatud ja kergendava
asjaoluna süü tunnistamise arvestamine oli põhjendamatu. Puutuvalt kaebuse väitesse, et
menetlusaluse isiku käitumises puuduvad raskendavad asjaolud, peab kohus vajalikuks
                                               11
märkida, et koosseisuvälised raskendavad asjaolud on ammendavalt loetletud KarS §-s 58 ja
neid ei ole liiklusalaste väärtegude puhul üldjuhul nii või teisiti võimalik tuvastada ega
arvestada.
Lisaks kergendavatele ja raskendavatele asjaoludele tuleb arvestada võimalust mõjutada
süüdlast edaspidi hoiduma süütegude toimepanemisest. Kaebuses on lisakaristuse
kohaldamisse puutuvalt korduvalt märgitud, et menetlusalusel isikul puuduvad kehtivad
karistused ja menetlusalust isikut ei ole varem karistatud samalaadse süüteo toimepanemise
eest. Kuigi põhikaristust ei ole kaebuses vaidlustatud, peab kohus vajalikuks märkida, et
menetlusaluse isiku süü suurus väärtegude kogumis peab ka vaatamata varasema karistuse
puudumisele tingima karistuse määramise ettenähtud sanktsiooni keskmist määra ületavas
määras ja kohaldatud põhikaristuse määr vastaks kergendava asjaolu olemasolul nii süü
suurusele kui ka eripreventiivsele eesmärgile, kuid kuna kergendava asjaolu olemasolu ei ole
sedastatav, võib määratud põhikaristust pidada leebeks.
Lisaks eelmärgitule tuleb aga karistuse määramisel lähtuda ka õiguskorra kaitsmise huvidest
ning kohtu arvates kuulub õiguskorra alla ka liikluskord. Liikluses on aga suurima ohu
allikaks teistele liiklejatele mootorsõiduki juhid, kes ei täida korrektselt liiklusnõudeid.
Seejuures on juhil ka kohustus enne sõitma asumist veenduda, et tema tervislik seisund lubab
sõidukit juhtida. Väärteoasja materjalidest, s.h tõendusliku alkomeetri kasutamise protokollist
nähtuvalt saab järeldada, et kaebuse esitaja asus sõidukit juhtima juhile keelatud seisundis.
Sellises seisundis juhtimisele aga lisandus samaaegselt lubatud suurima sõidukiiruse
ületamine. Kohus leiab, et sellisel viisil liiklusnõudeid eirav isik on teistele liiklejatele ja
iseendale ohtlik. Seda nii toimepandud tegude iseloomu kui ka tegudest nähtuva
liiklusnõuetesse teadvalt üleoleva suhtumise tõttu, millistest asjaoludest viimane iseloomustab
ka ilmekalt teo toimepanijat ennast ning teo toimepanija suhtumist teosse. Menetlusalusele
isikule inkrimineeritud väärtegude toimepanemine ei jää märkamatuks ka teistele liiklejatele
ning teadmine, et selliste väärtegude toimepanijaid rangelt karistatakse, võib suurendada ka
teiste liiklejate turvatunnet.
Puutuvalt lisakaristuse kohaldamisse peab kohus lisaks kaebuses märgitule vajalikuks
osundada kohtupraktikale, mille kohaselt lisakaristust nagu ka põhikaristustki tuleb mõista
KarS § 56 lg 1 sätete alusel ja see peab vastama karistuse eesmärkidele. See tähendab, et
karistamise aluseks on isiku süü, arvestades kergendavaid ning raskendavaid asjaolusid,
võimalust mõjutada süüdlast edaspidi süütegude toimepanemisest hoiduma ning õiguskorra
kaitsmise huve. Seega tuleb esmajoones lähtuda isiku süüst, mida kohus on juba eelpool
väärtegude kogumi tõttu hinnanud keskmisest suuremana.
Karistust kergendavate ja raskendavate asjaolude olemasolu ja puudumist on kohus
analüüsinud juba eelpool.
Nagu ka kaebuses on viidatud Riigikohtu lahendile nr 3-1-1-122-13, peab ka kohus vajalikuks
sellele lahendile osundada. Samas on kaebuses (p 2.21) tehtud viide erialakirjandusele, mille
kohaselt ei ole lisakaristusel süühüvitise funktsiooni ja lisakaristus peab silmas esmaselt
preventsioone. Kohus leiab, et juhul, kui kaebuses tehakse viide ka samaaegselt Riigikohtu
lahendile, siis on kaebuse väited omavahel vastuolus, kuivõrd sama viidatud otsuse p 9
märgib üheselt, et „lisakaristus täidab nii süüd heastavat kui ühiskonna turvalisust tagavat
ülesannet. Seega aktualiseerub lisakaristuse kohaldamine juhtudel, mil põhikaristus ei ole
eripreventiivse eesmärgi saavutamiseks piisav ja süüdlane võib olla ühiskonnale jätkuvalt
ohtlik. Kohtupraktika kohaselt võimaldab isiku poolt teadlikult nõuete rikkumisest järeldada
tema allumatust kehtestatud korrale, mis muudab tema poolt uue samalaadse rikkumise
toimepanemise võimaluse tõenäolisemaks ning tingib ohu vältimiseks lisakaristuse
kohaldamise. Samas ei saa isikutele lisakaristust kohaldada automaatselt, vaid seda tuleb
eraldi kaaluda ja põhistada“. Kui kaebuses viidati sellele, et menetlusalust isikut ei ole varem
samalaadse väärteo toimepanemise eest karistatud ja esmakordse väärteo puhul peaks olema
lisakaristuse kohaldamine välistatud (kaebuse punktid 2.11 kuni 2.15), siis saab kaebuse
tekstist teha järelduse, et kaebuse esitaja on viidatud kohtulahendist teinud viiteid valikuliselt.
                                                12
Viidatud lahendi puhul käsitleti olukorda, kus menetlusaluse isiku puhul oli tegemist
esmakordse ja ühe väärteo toimepanemisega ning menetlusalusel isikul tuvastatud lubatud
piirmäära ületamine oli oluliselt alla LS § 224 lg 2 sätestatud keskmise määra. Kohus leiab, et
viidatud Riigikohtu lahendis käsitletud väärteo asjaolusid ei saa automaatselt üle kanda
käesolevasse väärteoasja.
Kohus peab vajalikuks viidata viidatud lahendis märgitud muudele asjaoludele, mis kaebuse
esitaja on teadlikult jätnud tähelepanuta. Viidatud lahendi p-s 11 on Riigikohus asunud
seisukohale, et „iseenesest ei ole ka esmakordse rikkumise toime pannud isiku puhul
välistatud temalt sõiduki juhtimisõiguse äravõtmine. Nii sisaldab LS § 224 lg 3 ka eraldi
alapunkte lisakaristusena juhtimisõiguse äravõtmise määrade kohta vastavalt sellele, kas
isikut on varem nimetatud paragrahvis sätestatud väärteo eest karistatud või mitte. Võttes
arvesse, et sõiduki juhtimisõiguse äravõtmise esmane eesmärk on tagada, et isik ei saaks
enam samalaadseid rikkumisi toime panna, tuleb kohtul lisakaristuse mõistmisel näidata,
millistele asjaoludele tuginevalt ta sellise ohu olemasolu tuvastatuks loeb. Üksnes abstraktne
võimalus, et isik asub taas alkoholi piirmäära ületades sõidukit juhtima, ei ole lisakaristuse
kohaldamiseks piisav. Kui korduvalt rikkumise toime pannud isiku puhul on ohu olemasolu
tuletatav juba korduvuse faktist, siis esmakordse rikkumise puhul peaksid esinema kas isiku
süüd (nt piirmäära oluline ületamine, täiendavate liiklusnõuete rikkumine) või tema isikut
(hoolimatu suhtumine oma teosse) iseloomustavad asjaolud, mis muudavad selle võimaluse
tavapärasest suuremaks”.
Käesolevas väärteoasjas on üheselt tuvastatud ja sellele ei vaidle vastu ka menetlusalune isik,
et menetlusalune isik on ühe teoga toime pannud kaks liiklusalast väärtegu. Viidatud
Riigikohtu lahendi p. 11 viimase lause kohaselt peaksid lisakaristuse kohaldamisel
esmakordse rikkumise puhul esinema kas isiku süüd või isikut iseloomustavad asjaolud, mis
muudavad korduva õiguserikkumise tõenäolisuse tavapärasest suuremaks. Antud juhul on
menetlusalune isik ühe teoga toime pannud kaks väärtegu, mis muudavad menetlusaluse isiku
süü suuremaks ja arvestades asjaolu, et menetlusaluse isiku väljahingatavas õhus tuvastati
alkoholisisaldus mitte vähem kui 0,43 mg/l, mis on LS § 224 lg 2 sätestatud piirmäära
keskmise määra lähedane. Arvestades sellist alkoholi kontsentratsiooni väljahingatavas õhus
võib asuda seisukohale, et tegemist on piirmäära olulise ületamisega. Puutuvalt isikut
iseloomustavatesse andmetesse võib menetlusaluse isiku enese ütlustest teha järelduse ka selle
kohta, et menetlusalune isik suhtus teo toimepanemise ajal oma teosse hoolimatult. Nimelt oli
menetlusalune isik oma juhile keelatud seisundist teadlik ning lubatud suurimat sõidukiiruse
ületamist põhjendas tähelepanematusega. Ometigi on vaidlusalusel teelõigul kiirust piiravad
liikluskorraldusvahendid kahel pool teed ja need ei saa jääda juhile märkamatuks. Kohtu
arvates näitas menetlusalune isik mitte ainult hoolimatust oma teosse, vaid ka üleolevat
suhtumist nii liiklusnõuetesse kui ka liiklusohutusse üldse. Seega on menetlusaluse isiku
käitumises tuvastatud nii isiku süüd iseloomustavad asjaolud (piirmäära oluline ületamine ja
täiendavate liiklusnõuete rikkumine) kui ka isikut ennast iseloomustavad asjaolud, mis
annavad kohtuvälisele menetlejale või kohtule küllaldase aluse lisakaristuse kohaldamiseks.
Käesoleval juhul ongi kohtuväline menetleja lisakaristust kohaldanud ning kohus nõustub
kohtuvälise menetleja otsustusega lisakaristuse kohaldamise osas ega näe alust selle
muutmiseks.
Kohus juhib tähelepanu ka asjaolule, et tegemist oli LS § 224 lg 2 sätestatud piirmäära
ületamisega, kuid juhtimisõiguse võib ära võtta nii põhikaristusena kui lisakaristusena ka juba
LS § 224 lg 1 sätestatud piirmäära ületamise puhul. Peale selle tuleb karistuse valikul lähtuda
ka võimalusest, et karistus sunnib isikut edaspidi loobuma uute süütegude toimepanemisest.
Kuigi kaebuses on märgitud, et menetlusalusel isikul puuduvad varasemad samalaadsed
liiklusalased rikkumised, siis varasemate karistuste puudumine ei takistanud menetlusaluse
isiku poolt kahe väärteo samaaegset toimepanemist, st ka varasem õiguskuulekus ei olnud
edaspidise õiguskuulekuse tagatiseks. Et menetlusalusel isikul puudub varasem karistus LS §
224 ettenähtud väärteo toimepanemise eest näitab juba lisakaristuse aluseks olev seadusenorm
ise, kuna LS § 224 lg 3 p 1 sätestatud karistuses on juba arvesse võetud seda, et isikut ei ole
varem sama süüteo eest karistatud. Seega ei oma kaebuses esitatud korduvad väited, et
                                              13
menetlusalust isikut ei ole varem samalaadse väärteo toimepanemise eest karistatud, mingit
tähtsust, sest LS § 224 lg 3 p 1 karistuse määras on seadusandja juba sellega arvestanud ja
kohus seda topelt arvestada ei saa.
Eeltoodud asjaolud sunnivad kohut tegema järelduse, et pelgalt rahaline mõjutamine ei pruugi
eripreventiivseid eesmärke täita, kuivõrd menetlusaluse isiku käitumine liikluses näitab, et
menetlusalune isik on liikluses ohtlik ja seda nii toime pandud väärtegude iseloomu kui ka
teosse ja liiklusohutusse hoolimatu suhtumise tõttu. Seetõttu leiab kohus, et ka
preventiivsetest eesmärkidest lähtuvalt on lisakaristuse kohaldamine põhjendatud ning peaks
välistama võimaluse, et menetlusalune isik paneks liiklusalaseid süütegusid toime ajal, kui ta
on liiklusest kõrvaldatud. Üldpreventsiooni arvestades, leiab kohus, et teadmine, et ohtlikud
juhid kõrvaldatakse liiklusest, võib suurendada ka teiste liiklejate turvatunnet.
Kaebusest nähtub, et kohtuvälisele menetlejale heidetakse ette ka seda, et kohtuväline
menetleja on lisakaristust kohaldanud sanktsiooni keskmises määras ja süüd kergendavate
asjaolude esinemise ja raskendavate asjaolude puudumise korral tuleks karistus mõista alla
keskmise määra. Kohtule jäävad taolised kaebuse seisukohad ja taotlus arusaamatuks. LS §
224 lg 3 p 1 näeb lisakaristusena ette mootorsõiduki juhtimisõiguse äravõtmist 3 kuust kuni 9
kuuni ja menetlusaluselt isikult on juhtimisõigus ära võetud 4 kuuks. Seega on juhtimisõigus
ära võetud mitte ettenähtud sanktsiooni keskmises määras või selle lähedases määras, vaid
oluliselt alla ettenähtud sanktsiooni keskmist määra ja ettenähtud sanktsiooni alammäära
lähedases määras. Kui arvestada aga menetlusaluse isiku süü suurust ja isikut iseloomustavaid
asjaolusid, võib asuda seisukohale, et kohtuväline menetleja on kohaldanud lisakaristust väga
leebelt ja seda ilmselt seetõttu, et arvestas kergendava asjaoluna asjaolu, mida kohaldada ei
saanud. Kaebemenetluses ei saa aga kohus kaebuse esitaja olukorda raskendada ega
kohaldada lisakaristust suuremas määras, kuigi väärteotoimikus tuvastatud asjaolud andnuks
selleks piisavalt alust.
Kaebuses on tehtud etteheiteid kohtuvälisele menetlejale ka selles osas, et juhtimisõiguse
äravõtmisega kaasnevad menetlusalusele isikule rängad tagajärjed, mis seisnevad sissetuleku
kaotuses ja sellest tulenevalt suutmatuses jätkata rahatrahvi ositi tasumist (p 2.17, 2.18).
Kaebuse kohaselt olevat menetlusalune isik 05.01.2016 asunud tööle taksojuhina, mille
tõestuseks lisati kaebusele käsundusleping nr 7. Nimetatud lepingust nähtuvalt aga pidi
käsundisaajast menetlusalune isik teenust osutama hakkama alates 05.05.2016.
Kohus peab selle väite kohta vajalikuks märkida, et 22.04.2016 toimunud menetlusaluse isiku
ülekuulamise protokolli on menetlusaluse ankeetandmetesse märgitud, et ta ei tööta ning ta on
oma nende andmete õigsust ka kinnitanud. Ka menetlusaluse isiku ülekuulamise protokolli on
menetlusalune isik omakäeliselt kirjutanud, et palub võimalikult väikest trahvi, kuivõrd ta on
töötu ning taotleb seejuures ka trahvi tasumise ajatamist. Seega arvestas kohtuväline
menetleja seda, et menetlusalusel isikul puudub sissetulek ja määras trahvi tasumise ositi.
Seda sai teha kohtuväline menetleja vaid seetõttu, et menetlusalune isik kinnitas omakäeliselt,
et ta on töötu. Seega ei saanud ka juhtimisõiguse äravõtmine menetlusaluselt isikult ära võtta
sissetulekut, mida tal ei olnud ja kaebuses märgitud väide, et menetlusalune isik asus
taksojuhina tööle 05.01.2016, ei vasta tõele. Sellise järelduse võib teha ka kaebuse lisana
esitatud käsunduslepingust, millest nähtuvalt pidi menetlusalune isik teenust osutama
hakkama alates 05.05.2016.
Seega asus menetlusalune isik taksojuhina tööle pärast väärteoprotokolli koostamist ja
vahetult enne vaidlustatud otsuse tegemist ning taoline asjaolu näitab üheselt seda, et
menetlusalune isik valis endale teadlikult töökoha, kus on vajalik juhtimisõigus, teades ka
seda, et kohtuvälise menetleja kohaldatud lisakaristuse kehtivusaja jooksul ta seda tööd teha
ei saaks ning seetõttu püütakse luua muljet, et lisakaristuse kohaldamisega on kohtuväline
menetleja pannud menetlusaluse isiku raskesse olukorda. Kohus leiab, et isiku jaoks ei saa
ainuvõimalikuks tehtavaks tööks olla taksoteenuse osutamine ning isik võib valida sissetuleku
saamiseks ka mõne muu eriala, millel töötamise eeltingimuseks ei ole juhtimisõiguse
olemasolu.


                                              14
Kohus leiab, et juhtimisõiguse saanud isikule ja seetõttu eeldatavalt ka liiklusnõudeid teadvale
kaebuse esitajale oli teada, et nii sõiduki juhtimisele keelatud seisundis kui ka suurimat
lubatud sõidukiirust ületades võivad järgneda nii rahatrahv kui ka juhtimisõiguse äravõtmine
kas põhi- või lisakaristusena, samuti sellest tingitud ebamugavused edasise elu korraldamisel.
Kohus on seisukohal, et isik peab tegema kõik enesest oleneva, et tema olukord tema enese
tahtliku süülise käitumise tõttu ei halveneks ja et tema senine mugav elulaad säiliks. Juhul,
kui isik leiab, et ainsaks võimaluseks elatist teenida on taksoteenuse osutamine, siis peab isik
ka käituma viisil, mis tagab selle töö tegemise võimaluse, so käituma liikluses viisil, mis
tagab temal juhtimisõiguse säilimise. Seega saanuks kaebuse esitaja säilitada väärteo
toimepanemisele eelnenud olukorra vaid juhul, kui oleks hoidunud temale inkrimineeritud
väärtegude toimepanemisest. Kaaludes riivatavaid õigushüvesid, asub kohus seisukohale, et
antud olukorras kaaluvad kollektiivsed õigushüved kaasliiklejate ning ka kaebuse esitaja enda
elu ja tervise näol üles kaebuse esitaja võimalikud huvid.
Kohus peab siinkohal vajalikuks viidata KarS § 50 lg-le 2, mille kohaselt ei või
mootorsõiduki juhtimisõigust ära võtta üksnes isikult, kes kasutab seda sõidukit
liikumispuude tõttu (Riigikohtu otsus 3-1-1-26-10). Liikumispuude olemasolu kohta ei ole
kaebuse esitaja aga tõendeid esitanud. Senise kohtupraktika kohaselt ei ole ka töö võimalik
kaotus lisakaristuse kohaldamist välistavaks asjaoluks. Kõike eeltoodut arvesse võttes leiab
kohus, et väärteoasjas tuvastatud isiku süü suurus ning üld- ja eripreventiivsed eesmärgid on
küllaldaseks aluseks lisakaristuse kohaldamisel.
Menetlusalusele isikule on lisakaristus määratud ettenähtud sanktsiooni alammäära vähesel
määral ületavas määras, seega on tegemist äärmiselt leebe lisakaristuse määraga ja puuduvad
igasugused alused selle lisakaristuse määra kergendamiseks.
Kokkuvõtvalt asub kohus seisukohale, et kaebuse lahendamisel ei ilmnenud menetlus- või
materiaalõiguse ebaõiget kohaldamist ning ka kaebuse argumentides ei osutatud sellistele
minetustele, millega kaasneks või võiks kaasneda kohtuvälise menetleja otsuse muutmine või
tühistamine. Seega puudub õiguslik alus kohtuvälise menetleja seadusliku ja põhjendatud
otsuse muutmiseks või tühistamiseks ning esitatud kaebus tuleb jätta rahuldamata.
Vaidlustatud otsusest nähtuvalt on menetlusalusele isikule KarS § 66 lg 2 alusel määratud
rahatrahvi tasumine ositi 10 kuu jooksul igakuistes võrdsetes osades 86 euro kaupa kuus.
Otsusele kaebuse esitamise tõttu aga kohtuvälise menetleja otsus ei ole jõustunud, mistõttu ei
ole vaidlustatud otsus ka selles märgitud tingimustel täidetav. Kuna kohus ei saa
kaebemenetluses menetlusaluse isiku olukorda raskendada ega määrata otsuse täitmist 30
päevase edasikaebe tähtaja jooksul, leiab kohus, et vaidlustatud otsuses märgitud otsuse
täitmise korda tuleb muuta ja määrata, et määratud rahatrahv 860 eurot tuleb tasuda KarS § 66
lg 2 ja 3 alusel 10 kuu jooksul alates kohtuotsuse jõustumisest igakuistes võrdsetes osades 86
euro kaupa kuus.



Märt Toming
kohtunik
/allkirjastatud digitaalselt/




                                              15
